<div class="chapter ct_vagga" node-id="47270">
    <span class="chapter ct_vagga">4. ඛත්තියාවග්ගො</span>
    <div class="chapter-contents">
        <div class="subhead ct_sutta" node-id="47271">
            <span class="subhead ct_sutta">1. යසවතීපමුඛඅට්ඨාරසභික්ඛුනීසහස්සඅපදානං</span>
            <div class="subhead-contents">
                <div class="paragraph" para="1">
                    <span class="paranum">1</span>
                    <div class="gatha"> ‘‘භවා 
                        <pb ed="T" n="2.0376"/>
                        <pb ed="M" n="2.0279"/>
                        <pb ed="V" n="2.0267"/>
                        <pb ed="P" n="2.0597"/> සබ්බෙ පරික්ඛීණා, භවා සන්ති විමොචිතා;
                    </div>
                    <div class="gathalast">සබ්බාසවා ච නො නත්ථි, ආරොචෙම මහාමුනෙ.</div>
                </div>
                <div class="paragraph" para="2">
                    <span class="paranum">2</span>
                    <div class="gatha"> ‘‘පුරිමං කුසලං කම්මං 
                        <span class="note">(පරිකම්මඤ්ච කුසලං (ස්‍යා.))</span>, යං කිඤ්චි සාධුපත්ථිතං;
                    </div>
                    <div class="gathalast">පරිභොගමයං දින්නං, තුය්හත්ථාය මහාමුනෙ.</div>
                </div>
                <div class="paragraph" para="3">
                    <span class="paranum">3</span>
                    <div class="gatha"> ‘‘බුද්ධපච්චෙකබුද්ධානං, සාවකානඤ්ච පත්ථිතං 
                        <span class="note">(බුද්ධානං සාවකානඤ්ච (සී. ක.))</span>;
                    </div>
                    <div class="gathalast">පරිභොගමයං දින්නං, තුය්හත්ථාය මහාමුනෙ.</div>
                </div>
                <div class="paragraph" para="4">
                    <span class="paranum">4</span>
                    <div class="gatha"> ‘‘උච්චනීචමයං කම්මං, භික්ඛූනං සාධුපත්ථිතං;</div>
                    <div class="gathalast">උච්චාකුලපරිකම්මං, කතමෙතං මහාමුනෙ 
                        <span class="note">(කතම්හෙහි මහාමුනෙ (ස්‍යා. පී.))</span>.
                    </div>
                </div>
                <div class="paragraph" para="5">
                    <span class="paranum">5</span>
                    <div class="gatha"> ‘‘තෙනෙව සුක්කමූලෙන, චොදිතා කම්මසම්පදා;</div>
                    <div class="gathalast">මානුසිකමතික්කන්තා, ජායිංසු ඛත්තියෙ කුලෙ.</div>
                </div>
                <div class="paragraph" para="6">
                    <span class="paranum">6</span>
                    <div class="gatha"> ‘‘උප්පත්තෙ ච කතෙ කම්මෙ, ජාතියා වාපි එකතො;</div>
                    <div class="gathalast">පච්ඡිමෙ එකතො ජාතා, ඛත්තියා කුලසම්භවා.</div>
                </div>
                <div class="paragraph" para="7">
                    <span class="paranum">7</span>
                    <div class="gatha"> ‘‘රූපවතී භොගවතී, ලාභසක්කාරපූජිතා;</div>
                    <div class="gathalast">අන්තෙපුරෙ මහාවීර, දෙවානං විය නන්දනෙ.</div>
                </div>
                <div class="paragraph" para="8">
                    <span class="paranum">8</span>
                    <div class="gatha"> ‘‘නිබ්බින්දිත්වා අගාරම්හා, පබ්බජිම්හනගාරියං;</div>
                    <div class="gathalast">කතිපාහං උපාදාය, සබ්බා පත්තාම්හ නිබ්බුතිං.</div>
                </div>
                <div class="paragraph" para="9">
                    <span class="paranum">9</span>
                    <div class="gatha"> ‘‘චීවරං 
                        <pb ed="T" n="2.0377"/> පිණ්ඩපාතඤ්ච, පච්චයං සයනාසනං;
                    </div>
                    <div class="gathalast">උපනෙන්ති බහූ අම්හෙ, සදා සක්කතපූජිතා.</div>
                </div>
                <div class="paragraph" para="10">
                    <span class="paranum">10</span>
                    <div class="gatha"> ‘‘කිලෙසා ඣාපිතා අම්හං, භවා සබ්බෙ සමූහතා;</div>
                    <div class="gathalast">නාගීව බන්ධනං ඡෙත්වා, විහරාම අනාසවා.</div>
                </div>
                <div class="paragraph" para="11">
                    <span class="paranum">11</span>
                    <div class="gatha"> ‘‘ස්වාගතං වත නො ආසි, මම බුද්ධස්ස සන්තිකෙ;</div>
                    <div class="gathalast">තිස්සො විජ්ජා අනුප්පත්තා, කතං බුද්ධස්ස සාසනං.</div>
                </div>
                <div class="paragraph" para="12">
                    <span class="paranum">12</span>
                    <div class="gatha"> ‘‘පටිසම්භිදා 
                        <pb ed="M" n="2.0280"/>
                        <pb ed="V" n="2.0268"/> චතස්සො, විමොක්ඛාපි ච අට්ඨිමෙ;
                    </div>
                    <div class="gathalast">ඡළභිඤ්ඤා සච්ඡිකතා, කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං යසවතීපමුඛානි ඛත්තියකඤ්ඤාභික්ඛුනියො අට්ඨාරසසහස්සානි භගවතො සම්මුඛා ඉමා ගාථායො අභාසිත්ථාති.</div>
            </div>
            <div class="centre ct_sutta ending">යසවතීපමුඛඅට්ඨාරසභික්ඛුනීසහස්සාපදානං පඨමං.</div>
        </div>
        <div class="subhead ct_sutta" node-id="47272">
            <span class="subhead ct_sutta">2. චතුරාසීතිභික්ඛුනීසහස්සඅපදානං</span>
            <div class="subhead-contents">
                <div class="paragraph" para="13">
                    <span class="paranum">13</span>
                    <div class="gatha"> ‘‘චුල්ලාසීතිසහස්සානි 
                        <pb ed="P" n="2.0598"/>, බ්‍රාහ්මඤ්ඤකුලසම්භවා 
                        <span class="note">(බ්‍රාහ්මණකුලසම්භවා (ස්‍යා. ක.))</span>;
                    </div>
                    <div class="gathalast">සුඛුමාලහත්ථපාදා, පුරෙ තුය්හං මහාමුනෙ.</div>
                </div>
                <div class="paragraph" para="14">
                    <span class="paranum">14</span>
                    <div class="gatha"> ‘‘වෙස්සසුද්දකුලෙ ජාතා, දෙවා නාගා ච කින්නරා;</div>
                    <div class="gathalast">චාතුද්දීපා බහූ කඤ්ඤා, පුරෙ තුය්හං මහාමුනෙ.</div>
                </div>
                <div class="paragraph" para="15">
                    <span class="paranum">15</span>
                    <div class="gatha"> ‘‘කාචි පබ්බජිතා අත්ථි, සබ්බදස්සාවිනො 
                        <span class="note">(සච්චදස්සාවිනො (සී. පී.))</span> හූ;
                    </div>
                    <div class="gathalast">දෙවා ච කින්නරා නාගා, ඵුසිස්සන්ති අනාගතෙ.</div>
                </div>
                <div class="paragraph" para="16">
                    <span class="paranum">16</span>
                    <div class="gatha"> ‘‘අනුභොත්වා යසං සබ්බං, පත්වාන සබ්බසම්පදා;</div>
                    <div class="gathalast">තුම්හං 
                        <pb ed="T" n="2.0378"/>
                        <span class="note">(ත්වයි (සී. පී.))</span> පසාදං පටිලද්ධා, බුජ්ඣිස්සන්ති අනාගතෙ.
                    </div>
                </div>
                <div class="paragraph" para="17">
                    <span class="paranum">17</span>
                    <div class="gatha"> ‘‘අම්හෙ බ්‍රාහ්මණධීතා තු, බ්‍රාහ්මඤ්ඤකුලසම්භවා;</div>
                    <div class="gathalast">පෙක්ඛතො නො 
                        <span class="note">(ලක්ඛණා ච (ස්‍යා.))</span> මහාවීර, පාදෙ වන්දාම චක්ඛුම.
                    </div>
                </div>
                <div class="paragraph" para="18">
                    <span class="paranum">18</span>
                    <div class="gatha"> ‘‘උපහතා භවා සබ්බෙ, මූලතණ්හා සමූහතා;</div>
                    <div class="gathalast">සමුච්ඡින්නා අනුසයා, පුඤ්ඤසඞ්ඛාරදාලිතා.</div>
                </div>
                <div class="paragraph" para="19">
                    <span class="paranum">19</span>
                    <div class="gatha"> ‘‘සමාධිගොචරා සබ්බා, සමාපත්තිවසී කතා;</div>
                    <div class="gathalast">ඣානෙන ධම්මරතියා, විහරිස්සාම නො සදා.</div>
                </div>
                <div class="paragraph" para="20">
                    <span class="paranum">20</span>
                    <div class="gatha"> ‘‘භවනෙත්ති අවිජ්ජා ච, සඞ්ඛාරාපි ච ඛෙපිතා;</div>
                    <div class="gathalast">සුදුද්දසං පදං ගන්ත්වා, අනුජානාථ 
                        <span class="note">(අනුජානිම්හ (ස්‍යා. පී. ක.))</span> නායක.
                    </div>
                </div>
                <div class="paragraph" para="21">
                    <span class="paranum">21</span>
                    <div class="gatha"> ‘‘උපකාරා මමං තුම්හෙ, දීඝරත්තං කතාවිනො;</div>
                    <div class="gathalast">චතුන්නං සංසයං ඡෙත්වා, සබ්බා ගච්ඡන්තු නිබ්බුතිං.</div>
                </div>
                <div class="paragraph" para="22">
                    <span class="paranum">22</span>
                    <div class="gatha"> ‘‘වන්දිත්වා 
                        <pb ed="M" n="2.0281"/>
                        <pb ed="V" n="2.0269"/> මුනිනො පාදෙ, කත්වා ඉද්ධිවිකුබ්බනං;
                    </div>
                    <div class="gathalast">කාචි දස්සෙන්ති ආලොකං, අන්ධකාරමථාපරා.</div>
                </div>
                <div class="paragraph" para="23">
                    <span class="paranum">23</span>
                    <div class="gatha"> ‘‘දස්සෙන්ති චන්දසූරියෙ, සාගරඤ්ච සමච්ඡකං;</div>
                    <div class="gathalast">සිනෙරුං පරිභණ්ඩඤ්ච, දස්සෙන්ති පාරිඡත්තකං.</div>
                </div>
                <div class="paragraph" para="24">
                    <span class="paranum">24</span>
                    <div class="gatha"> ‘‘තාවතිංසඤ්ච භවනං, යාමං දස්සෙන්ති ඉද්ධියා;</div>
                    <div class="gathalast">තුසිතං නිම්මිතෙ දෙවෙ, වසවත්තී මහිස්සරෙ.</div>
                </div>
                <div class="paragraph" para="25">
                    <span class="paranum">25</span>
                    <div class="gatha"> ‘‘බ්‍රහ්මානො කාචි දස්සෙන්ති, චඞ්කමඤ්ච මහාරහං;</div>
                    <div class="gathalast">බ්‍රහ්මවණ්ණඤ්ච මාපෙත්වා, ධම්මං දෙසෙන්ති සුඤ්ඤතං.</div>
                </div>
                <div class="paragraph" para="26">
                    <span class="paranum">26</span>
                    <div class="gatha"> ‘‘නානාවිකුබ්බනං කත්වා, ඉද්ධිං දස්සිය සත්ථුනො;</div>
                    <div class="gathalast">දස්සයිංසු 
                        <pb ed="T" n="2.0379"/> බලං සබ්බා, පාදෙ වන්දිංසු සත්ථුනො.
                    </div>
                </div>
                <div class="paragraph" para="27">
                    <span class="paranum">27</span>
                    <div class="gatha"> ‘‘ඉද්ධීසු 
                        <pb ed="P" n="2.0599"/> ච වසී හොම, දිබ්බාය සොතධාතුයා;
                    </div>
                    <div class="gathalast">චෙතොපරියඤාණස්ස, වසී හොම මහාමුනෙ.</div>
                </div>
                <div class="paragraph" para="28">
                    <span class="paranum">28</span>
                    <div class="gatha"> ‘‘පුබ්බෙනිවාසං ජානාම, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="29">
                    <span class="paranum">29</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං අම්හං මහාවීර, උප්පන්නං තව සන්තිකෙ.</div>
                </div>
                <div class="paragraph" para="30">
                    <span class="paranum">30</span>
                    <div class="gatha"> ‘‘පුබ්බානං ලොකනාථානං, සඞ්ගමං නො නිදස්සිතං;</div>
                    <div class="gathalast">අධිකාරං බහුං අම්හං, තුය්හත්ථාය මහාමුනෙ.</div>
                </div>
                <div class="paragraph" para="31">
                    <span class="paranum">31</span>
                    <div class="gatha"> ‘‘යං අම්හෙහි කතං කම්මං, කුසලං සර තං මුනෙ;</div>
                    <div class="gathalast">තුය්හත්ථාය මහාවීර, පුඤ්ඤානුපචිතානි නො.</div>
                </div>
                <div class="paragraph" para="32">
                    <span class="paranum">32</span>
                    <div class="gatha"> ‘‘සතසහස්සිතො කප්පෙ, පදුමුත්තරො මහාමුනි;</div>
                    <div class="gathalast">පුරං හංසවතී නාම, සම්බුද්ධස්ස කුලාසයං.</div>
                </div>
                <div class="paragraph" para="33">
                    <span class="paranum">33</span>
                    <div class="gatha"> ‘‘ද්වාරෙන හංසවතියා, ගඞ්ගා සන්දති සබ්බදා;</div>
                    <div class="gathalast">උබ්බළ්හා නදියා භික්ඛූ, ගමනං න ලභන්ති තෙ.</div>
                </div>
                <div class="paragraph" para="34">
                    <span class="paranum">34</span>
                    <div class="gatha"> ‘‘දිවසං ද්වෙ තයො චෙව, සත්තාහං මාසිකං තතො;</div>
                    <div class="gathalast">චතුමාසම්පි සම්පුණ්ණං, ගමනං න ලභන්ති තෙ.</div>
                </div>
                <div class="paragraph" para="35">
                    <span class="paranum">35</span>
                    <div class="gatha"> ‘‘තදා අහු සත්තසාරො, ජටිලො නාම රට්ඨිකො;</div>
                    <div class="gathalast">ඔරුද්ධෙ 
                        <span class="note">(ඔරතීරෙ (ස්‍යා.))</span> භික්ඛවො දිස්වා, සෙතුං ගඞ්ගාය කාරයි.
                    </div>
                </div>
                <div class="paragraph" para="36">
                    <span class="paranum">36</span>
                    <div class="gatha"> ‘‘තදා 
                        <pb ed="T" n="2.0380"/>
                        <pb ed="M" n="2.0282"/>
                        <pb ed="V" n="2.0270"/> සතසහස්සෙහි, සෙතුං ගඞ්ගාය කාරයි;
                    </div>
                    <div class="gathalast">සඞ්ඝස්ස ඔරිමෙ තීරෙ, විහාරඤ්ච අකාරයි.</div>
                </div>
                <div class="paragraph" para="37">
                    <span class="paranum">37</span>
                    <div class="gatha"> ‘‘ඉත්ථියො පුරිසා චෙව, උච්චනීචකුලානි ච;</div>
                    <div class="gathalast">තස්ස සෙතුං විහාරඤ්ච 
                        <span class="note">(තෙසු සෙතුවිහාරෙසු (සී.), තස්ස සෙතූ විහාරෙ ච (පී.))</span>, සමභාගං අකංසු තෙ.
                    </div>
                </div>
                <div class="paragraph" para="38">
                    <span class="paranum">38</span>
                    <div class="gatha"> ‘‘අම්හෙ අඤ්ඤෙ ච මානුජා, විප්පසන්නෙන චෙතසා;</div>
                    <div class="gathalast">තස්ස ධම්මෙසු දායාදා, නගරෙ ජනපදෙසු ච.</div>
                </div>
                <div class="paragraph" para="39">
                    <span class="paranum">39</span>
                    <div class="gatha"> ‘‘ඉත්ථී පුමා කුමාරා ච, බහූ චෙව කුමාරිකා;</div>
                    <div class="gathalast">සෙතුනො ච විහාරස්ස, වාලුකා ආකිරිංසු තෙ.</div>
                </div>
                <div class="paragraph" para="40">
                    <span class="paranum">40</span>
                    <div class="gatha"> ‘‘වීථිං 
                        <pb ed="P" n="2.0600"/> සම්මජ්ජනං කත්වා, කදලීපුණ්ණඝටෙ ධජෙ;
                    </div>
                    <div class="gathalast">ධූපං චුණ්ණඤ්ච මාලඤ්ච, කාරං කත්වාන සත්ථුනො.</div>
                </div>
                <div class="paragraph" para="41">
                    <span class="paranum">41</span>
                    <div class="gatha"> ‘‘සෙතුවිහාරෙ කාරෙත්වා, නිමන්තෙත්වා විනායකං;</div>
                    <div class="gathalast">මහාදානං දදිත්වාන, සම්බොධිං අභිපත්ථයිං.</div>
                </div>
                <div class="paragraph" para="42">
                    <span class="paranum">42</span>
                    <div class="gatha"> ‘‘පදුමුත්තරො මහාවීරො, තාරකො සබ්බපාණිනං;</div>
                    <div class="gathalast">අනුමොදනීයංකාසි, ජටිලස්ස මහාමුනි 
                        <span class="note">(කත්වා, වියාකාසි මහාමුනි (ස්‍යා.))</span>.
                    </div>
                </div>
                <div class="paragraph" para="43">
                    <span class="paranum">43</span>
                    <div class="gatha"> ‘‘‘සතසහස්සාතික්කන්තෙ, කප්පො හෙස්සති භද්දකො;</div>
                    <div class="gathalast">භවාභවෙනුභොත්වාන, පාපුණිස්සති බොධියං.</div>
                </div>
                <div class="paragraph" para="44">
                    <span class="paranum">44</span>
                    <div class="gatha"> ‘‘‘කාචි හත්ථපරිකම්මං, කතාවී නරනාරියො;</div>
                    <div class="gathalast">අනාගතම්හි අද්ධානෙ, සබ්බා හෙස්සන්ති සම්මුඛා’.</div>
                </div>
                <div class="paragraph" para="45">
                    <span class="paranum">45</span>
                    <div class="gatha"> ‘‘තෙන කම්මවිපාකෙන, චෙතනාපණිධීහි ච;</div>
                    <div class="gathalast">උප්පන්නා දෙවභවනං, තුය්හං තා පරිචාරිකා.</div>
                </div>
                <div class="paragraph" para="46">
                    <span class="paranum">46</span>
                    <div class="gatha"> ‘‘දිබ්බසුඛං 
                        <pb ed="T" n="2.0381"/> අසඞ්ඛියං, මානුසඤ්ච අසඞ්ඛියං;
                    </div>
                    <div class="gathalast">තුය්හං තෙ පරිචාරෙම, සංසරිම්හ භවාභවෙ.</div>
                </div>
                <div class="paragraph" para="47">
                    <span class="paranum">47</span>
                    <div class="gatha"> ‘‘සතසහස්සිතො කප්පෙ, සුකතං කම්මසම්පදං;</div>
                    <div class="gathalast">සුඛුමාලී මනුස්සානං, අථො දෙවපුරෙ වරෙ.</div>
                </div>
                <div class="paragraph" para="48">
                    <span class="paranum">48</span>
                    <div class="gatha"> ‘‘රූපභොගයසෙ චෙව, අථො කිත්තිඤ්ච සක්කතං 
                        <span class="note">(කිත්තිසුඛං පියං (ස්‍යා.))</span>;
                    </div>
                    <div class="gathalast">ලභාම සතතං සබ්බං, සුකතං කම්මසම්පදං.</div>
                </div>
                <div class="paragraph" para="49">
                    <span class="paranum">49</span>
                    <div class="gatha"> ‘‘පච්ඡිමෙ 
                        <pb ed="M" n="2.0283"/> භවෙ සම්පත්තෙ, ජාතාම්හ බ්‍රාහ්මණෙ කුලෙ;
                    </div>
                    <div class="gathalast">සුඛුමාලහත්ථපාදා, සක්‍යපුත්තනිවෙසනෙ.</div>
                </div>
                <div class="paragraph" para="50">
                    <span class="paranum">50</span>
                    <div class="gatha"> ‘‘සබ්බකාලම්පි 
                        <pb ed="V" n="2.0271"/> පථවිං, න පස්සාම න ලඞ්කතං;
                    </div>
                    <div class="gathalast">චික්ඛල්ලභූමිමසුචිං 
                        <span class="note">(චික්ඛල්ලං භූමිං ගමනං (ස්‍යා.))</span>, න පස්සාම මහාමුනෙ.
                    </div>
                </div>
                <div class="paragraph" para="51">
                    <span class="paranum">51</span>
                    <div class="gatha"> ‘‘අගාරං වසන්තෙ අම්හෙ, සක්කාරං සබ්බකාලිකං;</div>
                    <div class="gathalast">උපනෙන්ති සදා සබ්බං, පුබ්බකම්මඵලෙන නො 
                        <span class="note">(පුබ්බකම්මඵලං තතො (සී. පී.))</span>.
                    </div>
                </div>
                <div class="paragraph" para="52">
                    <span class="paranum">52</span>
                    <div class="gatha"> ‘‘අගාරං 
                        <pb ed="P" n="2.0601"/> පජහිත්වාන, පබ්බජිත්වානගාරියං;
                    </div>
                    <div class="gathalast">සංසාරපථනිත්ථිණ්ණා, වීතරාගා භවාමසෙ 
                        <span class="note">(නත්ථි දානි පුනබ්භවො (සී. ස්‍යා. පී.))</span>.
                    </div>
                </div>
                <div class="paragraph" para="53">
                    <span class="paranum">53</span>
                    <div class="gatha"> ‘‘චීවරං පිණ්ඩපාතඤ්ච, පච්චයං සයනාසනං;</div>
                    <div class="gathalast">උපනෙන්ති සදා අම්හෙ, සහස්සානි තතො තතො.</div>
                </div>
                <div class="paragraph" para="54">
                    <span class="paranum">54</span>
                    <div class="gatha"> ‘‘කිලෙසා ඣාපිතා අම්හං...පෙ.... විහරාම අනාසවා.</div>
                </div>
                <div class="paragraph" para="55">
                    <span class="paranum">55</span>
                    <div class="gatha"> ‘‘ස්වාගතං 
                        <pb ed="T" n="2.0382"/> වත නො ආසි...පෙ.... කතං බුද්ධස්ස සාසනං.
                    </div>
                </div>
                <div class="paragraph" para="56">
                    <span class="paranum">56</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං චතුරාසීතිබ්‍රාහ්මණකඤ්ඤාභික්ඛුනීසහස්සානි භගවතො සම්මුඛා ඉමා ගාථායො අභාසිත්ථාති.</div>
            </div>
            <div class="centre ct_sutta ending">චතුරාසීතිභික්ඛුනීසහස්සාපදානං දුතියං.</div>
        </div>
        <div class="subhead ct_sutta" node-id="47273">
            <span class="subhead ct_sutta">3. උප්පලදායිකාථෙරීඅපදානං</span>
            <div class="subhead-contents">
                <div class="paragraph" para="57">
                    <span class="paranum">57</span>
                    <div class="gatha"> ‘‘නගරෙ අරුණවතියා, අරුණො නාම ඛත්තියො;</div>
                    <div class="gathalast">තස්ස රඤ්ඤො අහුං භරියා, එකජ්ඣං චාරයාමහං.</div>
                </div>
                <div class="paragraph" para="58">
                    <span class="paranum">58</span>
                    <div class="gatha"> ‘‘රහොගතා නිසීදිත්වා, එවං චින්තෙසහං තදා;</div>
                    <div class="gathalast">‘කුසලං මෙ කතං නත්ථි, ආදාය ගමියං මම.</div>
                </div>
                <div class="paragraph" para="59">
                    <span class="paranum">59</span>
                    <div class="gatha"> ‘‘‘මහාභිතාපං කටුකං, ඝොරරූපං සුදාරුණං;</div>
                    <div class="gathalast">නිරයං නූන ගච්ඡාමි, එත්ථ මෙ නත්ථි සංසයො’.</div>
                </div>
                <div class="paragraph" para="60">
                    <span class="paranum">60</span>
                    <div class="gatha"> ‘‘එවාහං 
                        <pb ed="M" n="2.0284"/> චින්තයිත්වාන, පහංසෙත්වාන මානසං;
                    </div>
                    <div class="gathalast">රාජානං උපගන්ත්වාන, ඉදං වචනමබ්‍රවිං.</div>
                </div>
                <div class="paragraph" para="61">
                    <span class="paranum">61</span>
                    <div class="gatha"> ‘‘‘ඉත්ථී නාම මයං දෙව, පුරිසානිත්තරා අහු 
                        <span class="note">(පුරිසානුගතා සදා (සී.), පුරිසා න භවාම නො (ස්‍යා.), පුරිසානං භරා මයං (පී.))</span>;
                    </div>
                    <div class="gathalast">එකං මෙ සමණං දෙහි, භොජයිස්සාමි ඛත්තිය’.</div>
                </div>
                <div class="paragraph" para="62">
                    <span class="paranum">62</span>
                    <div class="gatha"> ‘‘අදාසි 
                        <pb ed="V" n="2.0272"/> මෙ තදා රාජා, සමණං භාවිතින්ද්‍රියං;
                    </div>
                    <div class="gathalast">තස්ස පත්තං ගහෙත්වාන, පරමන්නෙන පූරයිං.</div>
                </div>
                <div class="paragraph" para="63">
                    <span class="paranum">63</span>
                    <div class="gatha"> ‘‘පූරෙත්වා 
                        <pb ed="T" n="2.0383"/>
                        <pb ed="P" n="2.0602"/> පරමං අන්නං, සහ සුගන්ධලෙපනං;
                    </div>
                    <div class="gathalast">මහාචෙලෙන ඡාදිත්වා, අදාසිං තුට්ඨමානසා.</div>
                </div>
                <div class="paragraph" para="64">
                    <span class="paranum">64</span>
                    <div class="gatha"> ‘‘තෙන කම්මෙන සුකතෙන, චෙතනාපණිධීහි ච;</div>
                    <div class="gathalast">ජහිත්වා මානුසං දෙහං, තාවතිංසමගච්ඡහං.</div>
                </div>
                <div class="paragraph" para="65">
                    <span class="paranum">65</span>
                    <div class="gatha"> ‘‘සහස්සදෙවරාජූනං, මහෙසිත්තමකාරයිං;</div>
                    <div class="gathalast">සහස්සචක්කවත්තීනං, මහෙසිත්තමකාරයිං.</div>
                </div>
                <div class="paragraph" para="66">
                    <span class="paranum">66</span>
                    <div class="gatha"> ‘‘පදෙසරජ්ජං විපුලං, ගණනාතො අසඞ්ඛියං;</div>
                    <div class="gathalast">නානාවිධං බහුං අඤ්ඤං, තස්ස කම්මඵලං තතො.</div>
                </div>
                <div class="paragraph" para="67">
                    <span class="paranum">67</span>
                    <div class="gatha"> ‘‘උප්පලස්සෙව මෙ වණ්ණො, අභිරූපා සුදස්සනා;</div>
                    <div class="gathalast">ඉත්ථිසබ්බඞ්ගසම්පන්නා, අභිජාතා ජුතින්ධරා.</div>
                </div>
                <div class="paragraph" para="68">
                    <span class="paranum">68</span>
                    <div class="gatha"> ‘‘පච්ඡිමෙ භවෙ සම්පත්තෙ, අජායිං සාකියෙ කුලෙ;</div>
                    <div class="gathalast">නාරීසහස්සපාමොක්ඛා, සුද්ධොදනසුතස්සහං.</div>
                </div>
                <div class="paragraph" para="69">
                    <span class="paranum">69</span>
                    <div class="gatha"> ‘‘නිබ්බින්දිත්වා අගාරෙහං, පබ්බජිං අනගාරියං;</div>
                    <div class="gathalast">සත්තමීරත්තිසම්පත්තා 
                        <span class="note">(සත්තමිංරත්තිමපත්තා (සී. ස්‍යා. පී.))</span>, චතුසච්චමපාපුණිං.
                    </div>
                </div>
                <div class="paragraph" para="70">
                    <span class="paranum">70</span>
                    <div class="gatha"> ‘‘චීවරං පිණ්ඩපාතඤ්ච, පච්චයං සයනාසනං;</div>
                    <div class="gathalast">පරිමෙතුං න සක්කොමි, පිණ්ඩපාතස්සිදං ඵලං.</div>
                </div>
                <div class="paragraph" para="71">
                    <span class="paranum">71</span>
                    <div class="gatha"> ‘‘යං මය්හං පූරිතං කම්මං, කුසලං සරසෙ මුනි;</div>
                    <div class="gathalast">තුය්හත්ථාය මහාවීර, පරිචත්තං බහුං මයා.</div>
                </div>
                <div class="paragraph" para="72">
                    <span class="paranum">72</span>
                    <div class="gatha"> ‘‘එකත්තිංසෙ ඉතො කප්පෙ, යං දානමදදිං තදා;</div>
                    <div class="gathalast">දුග්ගතිං නාභිජානාමි, පිණ්ඩපාතස්සිදං ඵලං.</div>
                </div>
                <div class="paragraph" para="73">
                    <span class="paranum">73</span>
                    <div class="gatha"> ‘‘ද්වෙ 
                        <pb ed="T" n="2.0384"/>
                        <pb ed="M" n="2.0285"/> ගතියො පජානාමි, දෙවත්තං අථ මානුසං;
                    </div>
                    <div class="gathalast">අඤ්ඤං ගතිං න ජානාමි, පිණ්ඩපාතස්සිදං ඵලං.</div>
                </div>
                <div class="paragraph" para="74">
                    <span class="paranum">74</span>
                    <div class="gatha"> ‘‘උච්චෙ කුලෙ පජායාමි, මහාසාලෙ 
                        <span class="note">(තයො සාල (ක.))</span> මහද්ධනෙ;
                    </div>
                    <div class="gathalast">අඤ්ඤෙ කුලෙ න ජායාමි, පිණ්ඩපාතස්සිදං ඵලං.</div>
                </div>
                <div class="paragraph" para="75">
                    <span class="paranum">75</span>
                    <div class="gatha"> ‘‘භවාභවෙ සංසරිත්වා, සුක්කමූලෙන චොදිතා;</div>
                    <div class="gathalast">අමනාපං න පස්සාමි, සොමනස්සකතං ඵලං.</div>
                </div>
                <div class="paragraph" para="76">
                    <span class="paranum">76</span>
                    <div class="gatha"> ‘‘ඉද්ධීසු 
                        <pb ed="V" n="2.0273"/>
                        <pb ed="P" n="2.0603"/> ච වසී හොමි, දිබ්බාය සොතධාතුයා;
                    </div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="77">
                    <span class="paranum">77</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="78">
                    <span class="paranum">78</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං මම මහාවීර, උප්පන්නං තව සන්තිකෙ.</div>
                </div>
                <div class="paragraph" para="79">
                    <span class="paranum">79</span>
                    <div class="gatha"> ‘‘කිලෙසා ඣාපිතා මය්හං...පෙ.... විහරාමි අනාසවා.</div>
                </div>
                <div class="paragraph" para="80">
                    <span class="paranum">80</span>
                    <div class="gatha"> ‘‘ස්වාගතං වත මෙ ආසි...පෙ.... කතං බුද්ධස්ස සාසනං.</div>
                </div>
                <div class="paragraph" para="81">
                    <span class="paranum">81</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං උප්පලදායිකා භික්ඛුනී භගවතො සම්මුඛා ඉමා ගාථායො අභාසිත්ථාති.</div>
            </div>
            <div class="centre ct_sutta ending">උප්පලදායිකාථෙරියාපදානං තතියං.</div>
        </div>
        <div class="subhead ct_sutta" node-id="47274">
            <span class="subhead ct_sutta">4. සිඞ්ගාලමාතුථෙරීඅපදානං</span>
            <div class="subhead-contents">
                <div class="paragraph" para="82">
                    <span class="paranum">82</span>
                    <div class="gatha"> ‘‘පදුමුත්තරො 
                        <pb ed="T" n="2.0385"/> නාම ජිනො, සබ්බධම්මාන පාරගූ;
                    </div>
                    <div class="gathalast">ඉතො සතසහස්සම්හි, කප්පෙ උප්පජ්ජි නායකො.</div>
                </div>
                <div class="paragraph" para="83">
                    <span class="paranum">83</span>
                    <div class="gatha"> ‘‘තදාහං හංසවතියං, ජාතාමච්චකුලෙ අහුං;</div>
                    <div class="gathalast">නානාරතනපජ්ජොතෙ, ඉද්ධෙ ඵීතෙ මහද්ධනෙ.</div>
                </div>
                <div class="paragraph" para="84">
                    <span class="paranum">84</span>
                    <div class="gatha"> ‘‘පිතුනා සහ ගන්ත්වාන, මහාජනපුරක්ඛතා;</div>
                    <div class="gathalast">ධම්මං බුද්ධස්ස සුත්වාන, පබ්බජිං අනගාරියං.</div>
                </div>
                <div class="paragraph" para="85">
                    <span class="paranum">85</span>
                    <div class="gatha"> ‘‘පබ්බජිත්වාන 
                        <pb ed="M" n="2.0286"/> කායෙන, පාපකම්මං විවජ්ජයිං;
                    </div>
                    <div class="gathalast">වචීදුච්චරිතං හිත්වා, ආජීවං පරිසොධයිං.</div>
                </div>
                <div class="paragraph" para="86">
                    <span class="paranum">86</span>
                    <div class="gatha"> ‘‘බුද්ධෙ පසන්නා ධම්මෙ ච, සඞ්ඝෙ ච තිබ්බගාරවා;</div>
                    <div class="gathalast">සද්ධම්මස්සවනෙ යුත්තා, බුද්ධදස්සනලාලසා 
                        <span class="note">(බුද්ධදස්සනසාලයා (ස්‍යා.))</span>.
                    </div>
                </div>
                <div class="paragraph" para="87">
                    <span class="paranum">87</span>
                    <div class="gatha"> ‘‘අග්ගං සද්ධාධිමුත්තානං, අස්සොසිං භික්ඛුනිං තදා;</div>
                    <div class="gathalast">තං ඨානං පත්ථයිත්වාන, තිස්සො සික්ඛා අපූරයිං.</div>
                </div>
                <div class="paragraph" para="88">
                    <span class="paranum">88</span>
                    <div class="gatha"> ‘‘තතො 
                        <pb ed="V" n="2.0274"/> මං සුගතො ආහ, කරුණානුගතාසයො;
                    </div>
                    <div class="gatha">‘යස්ස සද්ධා තථාගතෙ, අචලා සුප්පතිට්ඨිතා;</div>
                    <div class="gathalast">සීලඤ්ච 
                        <pb ed="P" n="2.0604"/> යස්ස කල්‍යාණං, අරියකන්තං පසංසිතං.
                    </div>
                </div>
                <div class="paragraph" para="89">
                    <span class="paranum">89</span>
                    <div class="gatha"> ‘‘‘සඞ්ඝෙ පසාදො යස්සත්ථි, උජුභූතඤ්ච දස්සනං;</div>
                    <div class="gathalast">අදලිද්දොති තං ආහු, අමොඝං තස්ස ජීවිතං.</div>
                </div>
                <div class="paragraph" para="90">
                    <span class="paranum">90</span>
                    <div class="gatha"> ‘‘‘තස්මා සද්ධඤ්ච සීලඤ්ච, පසාදං ධම්මදස්සනං;</div>
                    <div class="gathalast">අනුයුඤ්ජෙථ 
                        <pb ed="T" n="2.0386"/> මෙධාවී, සරං බුද්ධාන 
                        <span class="note">(බුද්ධානුසාසනං (සී.), බුද්ධානං සාසනං (ස්‍යා.))</span> සාසනං’.
                    </div>
                </div>
                <div class="paragraph" para="91">
                    <span class="paranum">91</span>
                    <div class="gatha"> ‘‘තං සුත්වාහං පමුදිතා, අපුච්ඡිං පණිධිං මම;</div>
                    <div class="gatha">තදා අනොමො අමිතො, බ්‍යාකරිත්ථ විනායකො;</div>
                    <div class="gathalast">‘බුද්ධෙ පසන්නා කල්‍යාණී, ලච්ඡසෙ තං සුපත්ථිතං.</div>
                </div>
                <div class="paragraph" para="92">
                    <span class="paranum">92</span>
                    <div class="gatha"> ‘‘‘සතසහස්සිතො කප්පෙ, ඔක්කාකකුලසම්භවො;</div>
                    <div class="gathalast">ගොතමො නාම ගොත්තෙන, සත්ථා ලොකෙ භවිස්සති.</div>
                </div>
                <div class="paragraph" para="93">
                    <span class="paranum">93</span>
                    <div class="gatha"> ‘‘‘තස්ස ධම්මෙසු දායාදා, ඔරසා ධම්මනිම්මිතා;</div>
                    <div class="gathalast">සිඞ්ගාලකස්ස 
                        <span class="note">(සිගාලකස්ස (සී. පී.))</span> මාතාති, හෙස්සති සත්ථු සාවිකා’.
                    </div>
                </div>
                <div class="paragraph" para="94">
                    <span class="paranum">94</span>
                    <div class="gatha"> ‘‘තං සුත්වා මුදිතා හුත්වා, යාවජීවං තදා ජිනං;</div>
                    <div class="gathalast">මෙත්තචිත්තා පරිචරිං, පටිපත්තීහි නායකං.</div>
                </div>
                <div class="paragraph" para="95">
                    <span class="paranum">95</span>
                    <div class="gatha"> ‘‘තෙන කම්මෙන සුකතෙන, චෙතනාපණිධීහි ච;</div>
                    <div class="gathalast">ජහිත්වා මානුසං දෙහං, තාවතිංසමගච්ඡහං.</div>
                </div>
                <div class="paragraph" para="96">
                    <span class="paranum">96</span>
                    <div class="gatha"> ‘‘පච්ඡිමෙ ච භවෙ දානි, ගිරිබ්බජපුරුත්තමෙ;</div>
                    <div class="gathalast">ජාතා සෙට්ඨිකුලෙ ඵීතෙ, මහාරතනසඤ්චයෙ.</div>
                </div>
                <div class="paragraph" para="97">
                    <span class="paranum">97</span>
                    <div class="gatha"> ‘‘පුත්තො 
                        <pb ed="M" n="2.0287"/> සිඞ්ගාලකො නාම, මමාසි විපථෙ රතො;
                    </div>
                    <div class="gathalast">දිට්ඨිගහනපක්ඛන්දො, දිසාපූජනතප්පරො.</div>
                </div>
                <div class="paragraph" para="98">
                    <span class="paranum">98</span>
                    <div class="gatha"> ‘‘නානාදිසා නමස්සන්තං 
                        <span class="note">(නමස්සති (ස්‍යා.))</span>, පිණ්ඩාය නගරං වජං;
                    </div>
                    <div class="gathalast">තං දිස්වා ඔවදී බුද්ධො, මග්ගෙ ඨත්වා විනායකො.</div>
                </div>
                <div class="paragraph" para="99">
                    <span class="paranum">99</span>
                    <div class="gatha"> ‘‘තස්ස දෙසයතො ධම්මං, පනාදො විම්හයො අහු;</div>
                    <div class="gathalast">ද්වෙකොටිනරනාරීනං, ධම්මාභිසමයො අහු.</div>
                </div>
                <div class="paragraph" para="100">
                    <span class="paranum">100</span>
                    <div class="gatha"> ‘‘තදාහං 
                        <pb ed="T" n="2.0387"/> පරිසං ගන්ත්වා, සුත්වා සුගතභාසිතං;
                    </div>
                    <div class="gathalast">සොතාපත්තිඵලං පත්තා, පබ්බජිං අනගාරියං.</div>
                </div>
                <div class="paragraph" para="101">
                    <span class="paranum">101</span>
                    <div class="gatha"> ‘‘න 
                        <pb ed="V" n="2.0275"/>
                        <pb ed="P" n="2.0605"/> චිරෙනෙව කාලෙන, බුද්ධදස්සනලාලසා;
                    </div>
                    <div class="gathalast">අනුස්සතිං තං භාවෙත්වා, අරහත්තමපාපුණිං.</div>
                </div>
                <div class="paragraph" para="102">
                    <span class="paranum">102</span>
                    <div class="gatha"> ‘‘දස්සනත්ථාය බුද්ධස්ස, සබ්බදා ච වජාමහං;</div>
                    <div class="gathalast">අතිත්තායෙව පස්සාමි, රූපං නයනනන්දනං.</div>
                </div>
                <div class="paragraph" para="103">
                    <span class="paranum">103</span>
                    <div class="gatha"> ‘‘සබ්බපාරමිසම්භූතං, ලක්ඛීනිලයනං වරං;</div>
                    <div class="gathalast">රූපං සබ්බසුභාකිණ්ණං, අතිත්තා විහරාමහං.</div>
                </div>
                <div class="paragraph" para="104">
                    <span class="paranum">104</span>
                    <div class="gatha"> ‘‘ජිනො තස්මිං ගුණෙ තුට්ඨො, එතදග්ගෙ ඨපෙසි මං;</div>
                    <div class="gathalast">සිඞ්ගාලකස්ස යා මාතා, අග්ගා සද්ධාධිමුත්තිකා 
                        <span class="note">(සංඝවිමුත්තිකා (පී.), මමාධිමුත්තිකා (ක.))</span>.
                    </div>
                </div>
                <div class="paragraph" para="105">
                    <span class="paranum">105</span>
                    <div class="gatha"> ‘‘ඉද්ධීසු ච වසී හොමි, දිබ්බාය සොතධාතුයා;</div>
                    <div class="gathalast">චෙතොපරියඤාණස්ස, වසී හොමි මහාමුනි.</div>
                </div>
                <div class="paragraph" para="106">
                    <span class="paranum">106</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="107">
                    <span class="paranum">107</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං මම මහාවීර, උප්පන්නං තව සන්තිකෙ.</div>
                </div>
                <div class="paragraph" para="108">
                    <span class="paranum">108</span>
                    <div class="gatha"> ‘‘කිලෙසා ඣාපිතා මය්හං...පෙ.... විහරාමි අනාසවා.</div>
                </div>
                <div class="paragraph" para="109">
                    <span class="paranum">109</span>
                    <div class="gatha"> ‘‘ස්වාගතං වත මෙ ආසි...පෙ.... කතං බුද්ධස්ස සාසනං.</div>
                </div>
                <div class="paragraph" para="110">
                    <span class="paranum">110</span>
                    <div class="gatha"> ‘‘පටිසම්භිදා 
                        <pb ed="T" n="2.0388"/> චතස්සො...පෙ.... කතං බුද්ධස්ස සාසනං’’.
                    </div>
                </div>
                <div class="centre ending">ඉත්ථං සුදං සිඞ්ගාලමාතා භික්ඛුනී ඉමා ගාථායො අභාසිත්ථාති.</div>
            </div>
            <div class="centre ct_sutta ending">සිඞ්ගාලමාතුථෙරියාපදානං චතුත්ථං.</div>
        </div>
        <div class="subhead ct_sutta" node-id="47275">
            <span class="subhead ct_sutta">5. සුක්කාථෙරීඅපදානං</span>
            <div class="subhead-contents">
                <div class="paragraph" para="111">
                    <span class="paranum">111</span>
                    <div class="gatha"> ‘‘එකනවුතිතො 
                        <pb ed="M" n="2.0288"/> කප්පෙ, විපස්සී නාම නායකො;
                    </div>
                    <div class="gathalast">උප්පජ්ජි චාරුදස්සනො, සබ්බධම්මවිපස්සකො.</div>
                </div>
                <div class="paragraph" para="112">
                    <span class="paranum">112</span>
                    <div class="gatha"> ‘‘තදාහං බන්ධුමතියං, ජාතා අඤ්ඤතරෙ කුලෙ;</div>
                    <div class="gathalast">ධම්මං සුත්වාන මුනිනො, පබ්බජිං අනගාරියං.</div>
                </div>
                <div class="paragraph" para="113">
                    <span class="paranum">113</span>
                    <div class="gatha"> ‘‘බහුස්සුතා 
                        <pb ed="V" n="2.0276"/> ධම්මධරා, පටිභානවතී තථා;
                    </div>
                    <div class="gathalast">විචිත්තකථිකා චාපි, ජිනසාසනකාරිකා.</div>
                </div>
                <div class="paragraph" para="114">
                    <span class="paranum">114</span>
                    <div class="gatha"> ‘‘තදා 
                        <pb ed="P" n="2.0606"/> ධම්මකථං කත්වා, හිතාය ජනතං බහුං 
                        <span class="note">(ජනතාය හිතං බහුං (සී.) ... සදා (ස්‍යා.), හිතාය ජනසංසරිං (පී.))</span>;
                    </div>
                    <div class="gathalast">තතො චුතාහං තුසිතං, උපපන්නා යසස්සිනී.</div>
                </div>
                <div class="paragraph" para="115">
                    <span class="paranum">115</span>
                    <div class="gatha"> ‘‘එකතිංසෙ ඉතො කප්පෙ, සිඛී විය සිඛී ජිනො;</div>
                    <div class="gathalast">තපන්තො යසසා ලොකෙ 
                        <span class="note">(ලොකං (ස්‍යා. පී.))</span>, උප්පජ්ජි වදතං වරො.
                    </div>
                </div>
                <div class="paragraph" para="116">
                    <span class="paranum">116</span>
                    <div class="gatha"> ‘‘තදාපි පබ්බජිත්වාන, බුද්ධසාසනකොවිදා;</div>
                    <div class="gathalast">ජොතෙත්වා ජිනවාක්‍යානි, තතොපි තිදිවං ගතා.</div>
                </div>
                <div class="paragraph" para="117">
                    <span class="paranum">117</span>
                    <div class="gatha"> ‘‘එකතිංසෙව කප්පම්හි, වෙස්සභූ නාම නායකො;</div>
                    <div class="gathalast">උප්පජ්ජිත්ථ මහාඤාණී, තදාපි ච තථෙවහං.</div>
                </div>
                <div class="paragraph" para="118">
                    <span class="paranum">118</span>
                    <div class="gatha"> ‘‘පබ්බජිත්වා 
                        <pb ed="T" n="2.0389"/> ධම්මධරා, ජොතයිං ජිනසාසනං;
                    </div>
                    <div class="gathalast">ගන්ත්වා මරුපුරං රම්මං, අනුභොසිං මහාසුඛං.</div>
                </div>
                <div class="paragraph" para="119">
                    <span class="paranum">119</span>
                    <div class="gatha"> ‘‘ඉමම්හි භද්දකෙ කප්පෙ, කකුසන්ධො ජිනුත්තමො;</div>
                    <div class="gathalast">උප්පජ්ජි නරසරණො 
                        <span class="note">(නරසද්දූලො (සී. ස්‍යා. පී.))</span>, තදාපි ච තථෙවහං.
                    </div>
                </div>
                <div class="paragraph" para="120">
                    <span class="paranum">120</span>
                    <div class="gatha"> ‘‘පබ්බජිත්වා මුනිමතං, ජොතයිත්වා යථායුකං;</div>
                    <div class="gathalast">තතො චුතාහං තිදිවං, අගං සභවනං යථා.</div>
                </div>
                <div class="paragraph" para="121">
                    <span class="paranum">121</span>
                    <div class="gatha"> ‘‘ඉමස්මිංයෙව කප්පම්හි, කොණාගමනනායකො;</div>
                    <div class="gathalast">උප්පජ්ජි ලොකසරණො, අරණො අමතඞ්ගතො 
                        <span class="note">(වදතං වරො, සබ්බසත්තානමුත්තමො (ස්‍යා.))</span>.
                    </div>
                </div>
                <div class="paragraph" para="122">
                    <span class="paranum">122</span>
                    <div class="gatha"> ‘‘තදාපි පබ්බජිත්වාන, සාසනෙ තස්ස තාදිනො;</div>
                    <div class="gathalast">බහුස්සුතා ධම්මධරා, ජොතයිං ජිනසාසනං.</div>
                </div>
                <div class="paragraph" para="123">
                    <span class="paranum">123</span>
                    <div class="gatha"> ‘‘ඉමස්මිංයෙව 
                        <pb ed="M" n="2.0289"/> කප්පම්හි, කස්සපො මුනිමුත්තමො;
                    </div>
                    <div class="gathalast">උප්පජ්ජි ලොකසරණො, අරණො මරණන්තගූ.</div>
                </div>
                <div class="paragraph" para="124">
                    <span class="paranum">124</span>
                    <div class="gatha"> ‘‘තස්සාපි නරවීරස්ස, පබ්බජිත්වාන සාසනෙ;</div>
                    <div class="gathalast">පරියාපුටසද්ධම්මා, පරිපුච්ඡාවිසාරදා.</div>
                </div>
                <div class="paragraph" para="125">
                    <span class="paranum">125</span>
                    <div class="gatha"> ‘‘සුසීලා ලජ්ජිනී චෙව, තීසු සික්ඛාසු කොවිදා;</div>
                    <div class="gathalast">බහුං ධම්මකථං කත්වා, යාවජීවං මහාමුනෙ.</div>
                </div>
                <div class="paragraph" para="126">
                    <span class="paranum">126</span>
                    <div class="gatha"> ‘‘තෙන 
                        <pb ed="P" n="2.0607"/> කම්මවිපාකෙන, චෙතනාපණිධීහි ච;
                    </div>
                    <div class="gathalast">ජහිත්වා මානුසං දෙහං, තාවතිංසමගච්ඡහං.</div>
                </div>
                <div class="paragraph" para="127">
                    <span class="paranum">127</span>
                    <div class="gatha"> ‘‘පච්ඡිමෙ 
                        <pb ed="V" n="2.0277"/> ච භවෙ දානි, ගිරිබ්බජපුරුත්තමෙ;
                    </div>
                    <div class="gathalast">ජාතා සෙට්ඨිකුලෙ ඵීතෙ, මහාරතනසඤ්චයෙ.</div>
                </div>
                <div class="paragraph" para="128">
                    <span class="paranum">128</span>
                    <div class="gatha"> ‘‘යදා 
                        <pb ed="T" n="2.0390"/> භික්ඛුසහස්සෙන, පරිවුතො ලොකනායකො;
                    </div>
                    <div class="gathalast">උපාගමි රාජගහං, සහස්සක්ඛෙන වණ්ණිතො.</div>
                </div>
                <div class="paragraph" para="129">
                    <span class="paranum">129</span>
                    <div class="gatha"> ‘‘‘දන්තො දන්තෙහි සහ පුරාණජටිලෙහි, විප්පමුත්තො විප්පමුත්තෙහි;</div>
                    <div class="gathalast">සිඞ්ගීනික්ඛසවණ්ණො, රාජගහං පාවිසි භගවා’.</div>
                </div>
                <div class="paragraph" para="130">
                    <span class="paranum">130</span>
                    <div class="gatha"> ‘‘දිස්වා බුද්ධානුභාවං තං, සුත්වාව ගුණසඤ්චයං;</div>
                    <div class="gathalast">බුද්ධෙ චිත්තං පසාදෙත්වා, පූජයිං තං යථාබලං.</div>
                </div>
                <div class="paragraph" para="131">
                    <span class="paranum">131</span>
                    <div class="gatha"> ‘‘අපරෙන ච කාලෙන, ධම්මදින්නාය සන්තිකෙ;</div>
                    <div class="gathalast">අගාරා නික්ඛමිත්වාන, පබ්බජිං අනගාරියං.</div>
                </div>
                <div class="paragraph" para="132">
                    <span class="paranum">132</span>
                    <div class="gatha"> ‘‘කෙසෙසු ඡිජ්ජමානෙසු, කිලෙසෙ ඣාපයිං අහං;</div>
                    <div class="gathalast">උග්ගහිං සාසනං සබ්බං, පබ්බජිත්වාචිරෙනහං.</div>
                </div>
                <div class="paragraph" para="133">
                    <span class="paranum">133</span>
                    <div class="gatha"> ‘‘තතො ධම්මමදෙසෙසිං, මහාජනසමාගමෙ;</div>
                    <div class="gathalast">ධම්මෙ දෙසියමානම්හි, ධම්මාභිසමයො අහු.</div>
                </div>
                <div class="paragraph" para="134">
                    <span class="paranum">134</span>
                    <div class="gatha"> ‘‘නෙකපාණසහස්සානං, තං විදිත්වාතිවිම්හිතො;</div>
                    <div class="gathalast">අභිප්පසන්නො මෙ යක්ඛො, භමිත්වාන ගිරිබ්බජං.</div>
                </div>
                <div class="paragraph" para="135">
                    <span class="paranum">135</span>
                    <div class="gatha"> ‘‘කිං මෙ කතා රාජගහෙ මනුස්සා, මධුං පීතාව අච්ඡරෙ;</div>
                    <div class="gathalast">යෙ සුක්කං න උපාසන්ති, දෙසෙන්තිං අමතං පදං.</div>
                </div>
                <div class="paragraph" para="136">
                    <span class="paranum">136</span>
                    <div class="gatha"> ‘‘තඤ්ච 
                        <pb ed="M" n="2.0290"/> අප්පටිවානීයං, අසෙචනකමොජවං;
                    </div>
                    <div class="gathalast">පිවන්ති මඤ්ඤෙ සප්පඤ්ඤා, වලාහකමිවද්ධගූ.</div>
                </div>
                <div class="paragraph" para="137">
                    <span class="paranum">137</span>
                    <div class="gatha"> ‘‘ඉද්ධීසු 
                        <pb ed="T" n="2.0391"/> ච වසී හොමි, දිබ්බාය සොතධාතුයා;
                    </div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="138">
                    <span class="paranum">138</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="139">
                    <span class="paranum">139</span>
                    <div class="gatha"> ‘‘අත්ථධම්මනිරුත්තීසු 
                        <pb ed="P" n="2.0608"/>, පටිභානෙ තථෙව ච;
                    </div>
                    <div class="gathalast">ඤාණං මම මහාවීර, උප්පන්නං තව සන්තිකෙ.</div>
                </div>
                <div class="paragraph" para="140">
                    <span class="paranum">140</span>
                    <div class="gatha"> ‘‘කිලෙසා 
                        <pb ed="V" n="2.0278"/> ඣාපිතා මය්හං...පෙ.... විහරාමි අනාසවා.
                    </div>
                </div>
                <div class="paragraph" para="141">
                    <span class="paranum">141</span>
                    <div class="gatha"> ‘‘ස්වාගතං වත මෙ ආසි...පෙ.... කතං බුද්ධස්ස සාසනං.</div>
                </div>
                <div class="paragraph" para="142">
                    <span class="paranum">142</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං සුක්කා භික්ඛුනී ඉමා ගාථායො අභාසිත්ථාති.</div>
            </div>
            <div class="centre ct_sutta ending">සුක්කාථෙරියාපදානං පඤ්චමං.</div>
        </div>
        <subhead-ending/>
        <div class="centre ending">පඤ්චමං භාණවාරං.</div>
        <div class="subhead ct_sutta" node-id="47276">
            <span class="subhead ct_sutta">6. අභිරූපනන්දාථෙරීඅපදානං</span>
            <div class="subhead-contents">
                <div class="paragraph" para="143">
                    <span class="paranum">143</span>
                    <div class="gatha"> ‘‘එකනවුතිතො කප්පෙ, විපස්සී නාම නායකො;</div>
                    <div class="gathalast">උප්පජ්ජි චාරුදස්සනො, සබ්බධම්මෙසු චක්ඛුමා.</div>
                </div>
                <div class="paragraph" para="144">
                    <span class="paranum">144</span>
                    <div class="gatha"> ‘‘තදාහං බන්ධුමතියං, ඉද්ධෙ ඵීතෙ මහාකුලෙ;</div>
                    <div class="gathalast">ජාතා 
                        <pb ed="T" n="2.0392"/> සුරූපා දයිතා, පූජනීයා ජනස්ස ච.
                    </div>
                </div>
                <div class="paragraph" para="145">
                    <span class="paranum">145</span>
                    <div class="gatha"> ‘‘උපගන්ත්වා මහාවීරං, විපස්සිං ලොකනායකං;</div>
                    <div class="gathalast">ධම්මං සුණිත්වා සරණං, උපෙසිං නරනායකං.</div>
                </div>
                <div class="paragraph" para="146">
                    <span class="paranum">146</span>
                    <div class="gatha"> ‘‘සීලෙසු සංවුතා හුත්වා, නිබ්බුතෙ ච නරුත්තමෙ;</div>
                    <div class="gathalast">ධාතුථූපස්ස උපරි, සොණ්ණච්ඡත්තමපූජයිං.</div>
                </div>
                <div class="paragraph" para="147">
                    <span class="paranum">147</span>
                    <div class="gatha"> ‘‘මුත්තචාගා සීලවතී, යාවජීවං තතො චුතා;</div>
                    <div class="gathalast">ජහිත්වා මානුසං දෙහං, තාවතිංසූපගා අහං.</div>
                </div>
                <div class="paragraph" para="148">
                    <span class="paranum">148</span>
                    <div class="gatha"> ‘‘තදා 
                        <pb ed="M" n="2.0291"/> දසහි ඨානෙහි, අධිභොත්වාන සෙසකෙ 
                        <span class="note">(අධිභොත්වා අසෙසතො (ස්‍යා.))</span>;
                    </div>
                    <div class="gathalast">රූපසද්දෙහි ගන්ධෙහි, රසෙහි ඵුසනෙහි ච.</div>
                </div>
                <div class="paragraph" para="149">
                    <span class="paranum">149</span>
                    <div class="gatha"> ‘‘ආයුනාපි ච වණ්ණෙන, සුඛෙන යසසාපි ච;</div>
                    <div class="gathalast">තථෙවාධිපතෙය්‍යෙන, අධිගය්හ විරොචහං.</div>
                </div>
                <div class="paragraph" para="150">
                    <span class="paranum">150</span>
                    <div class="gatha"> ‘‘පච්ඡිමෙ ච භවෙ දානි, ජාතාහං කපිලව්හයෙ;</div>
                    <div class="gathalast">ධීතා ඛෙමකසක්කස්ස, නන්දා නාමාති විස්සුතා.</div>
                </div>
                <div class="paragraph" para="151">
                    <span class="paranum">151</span>
                    <div class="gatha"> ‘‘අභිරූපසම්පදම්පි 
                        <span class="note">(අභිරුපං උපපදං (සී.), අභිරුපං උප්පාදං (පී.))</span>, අහු මෙ කන්තිසූචකං;
                    </div>
                    <div class="gathalast">යදාහං යොබ්බනප්පත්තා, රූපලාවඤ්ඤභූසිතා.</div>
                </div>
                <div class="paragraph" para="152">
                    <span class="paranum">152</span>
                    <div class="gatha"> ‘‘තදා 
                        <pb ed="V" n="2.0279"/>
                        <pb ed="P" n="2.0609"/>
                        <span class="note">(තදා මමත්ථං (සී.), ඉධ මමත්තෙ (ස්‍යා. ක.))</span> මත්ථෙ සක්‍යානං, විවාදො සුමහා අහු;
                    </div>
                    <div class="gathalast">පබ්බාජෙසි තතො තාතො, මා සක්‍යා විනස්සිංසුති.</div>
                </div>
                <div class="paragraph" para="153">
                    <span class="paranum">153</span>
                    <div class="gatha"> ‘‘පබ්බජිත්වා තථාගතං, රූපදෙස්සිං නරුත්තමං;</div>
                    <div class="gathalast">සුත්වාන නොපගච්ඡාමි, මම රූපෙන ගබ්බිතා.</div>
                </div>
                <div class="paragraph" para="154">
                    <span class="paranum">154</span>
                    <div class="gatha"> ‘‘ඔවාදම්පි 
                        <pb ed="T" n="2.0393"/> න ගච්ඡාමි, බුද්ධදස්සනභීරුතා;
                    </div>
                    <div class="gathalast">තදා ජිනො උපායෙන, උපනෙත්වා සසන්තිකං.</div>
                </div>
                <div class="paragraph" para="155">
                    <span class="paranum">155</span>
                    <div class="gatha"> ‘‘තිස්සිත්ථියො 
                        <span class="note">(තිස්සො ථීයො (සී. පී.))</span> නිදස්සෙසි, ඉද්ධියා මග්ගකොවිදො;
                    </div>
                    <div class="gathalast">අච්ඡරාරූපසදිසං, තරුණිං ජරිතං 
                        <span class="note">(ජරිකං (ස්‍යා. ක.))</span> මතං.
                    </div>
                </div>
                <div class="paragraph" para="156">
                    <span class="paranum">156</span>
                    <div class="gatha"> ‘‘තායො දිස්වා සුසංවිග්ගා, විරත්තාසෙ කළෙවරෙ;</div>
                    <div class="gathalast">අට්ඨාසිං භවනිබ්බින්දා, තදා මං ආහ නායකො.</div>
                </div>
                <div class="paragraph" para="157">
                    <span class="paranum">157</span>
                    <div class="gatha"> ‘‘‘ආතුරං අසුචිං පූතිං, පස්ස නන්දෙ සමුස්සයං;</div>
                    <div class="gathalast">උග්ඝරන්තං පග්ඝරන්තං, බාලානං අභිනන්දිතං.</div>
                </div>
                <div class="paragraph" para="158">
                    <span class="paranum">158</span>
                    <div class="gatha"> ‘‘‘අසුභාය චිත්තං භාවෙහි, එකග්ගං සුසමාහිතං;</div>
                    <div class="gathalast">යථා ඉදං තථා එතං, යථා එතං තථා ඉදං.</div>
                </div>
                <div class="paragraph" para="159">
                    <span class="paranum">159</span>
                    <div class="gatha"> ‘‘‘එවමෙතං අවෙක්ඛන්තී, රත්තින්දිවමතන්දිතා;</div>
                    <div class="gathalast">තතො සකාය පඤ්ඤාය, අභිනිබ්බිජ්ඣ වච්ඡසි’.</div>
                </div>
                <div class="paragraph" para="160">
                    <span class="paranum">160</span>
                    <div class="gatha"> ‘‘තස්සා 
                        <pb ed="M" n="2.0292"/> මෙ අප්පමත්තාය, විචරන්තියා 
                        <span class="note">(විචරන්ත්වාධ (සී.), විචිනන්තීධ (ස්‍යා. පී.))</span> යොනිසො;
                    </div>
                    <div class="gathalast">යථාභූතං අයං කායො, දිට්ඨො සන්තරබාහිරො.</div>
                </div>
                <div class="paragraph" para="161">
                    <span class="paranum">161</span>
                    <div class="gatha"> ‘‘අථ නිබ්බින්දහං කායෙ, අජ්ඣත්තඤ්ච විරජ්ජහං;</div>
                    <div class="gathalast">අප්පමත්තා විසංයුත්තා, උපසන්තාම්හි නිබ්බුතා.</div>
                </div>
                <div class="paragraph" para="162">
                    <span class="paranum">162</span>
                    <div class="gatha"> ‘‘ඉද්ධීසු ච වසී හොමි, දිබ්බාය සොතධාතුයා;</div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="163">
                    <span class="paranum">163</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා 
                        <pb ed="T" n="2.0394"/>, නත්ථි දානි පුනබ්භවො.
                    </div>
                </div>
                <div class="paragraph" para="164">
                    <span class="paranum">164</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං මම මහාවීර, උප්පන්නං තව සන්තිකෙ.</div>
                </div>
                <div class="paragraph" para="165">
                    <span class="paranum">165</span>
                    <div class="gatha"> ‘‘කිලෙසා 
                        <pb ed="V" n="2.0280"/>
                        <pb ed="P" n="2.0610"/> ඣාපිතා මය්හං...පෙ.... විහරාමි අනාසවා.
                    </div>
                </div>
                <div class="paragraph" para="166">
                    <span class="paranum">166</span>
                    <div class="gatha"> ‘‘ස්වාගතං වත මෙ ආසි...පෙ.... කතං බුද්ධස්ස සාසනං.</div>
                </div>
                <div class="paragraph" para="167">
                    <span class="paranum">167</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං අභිරූපනන්දා භික්ඛුනී ඉමා ගාථායො අභාසිත්ථාති.</div>
            </div>
            <div class="centre ct_sutta ending">අභිරූපනන්දාථෙරියාපදානං ඡට්ඨං.</div>
        </div>
        <div class="subhead ct_sutta" node-id="47277">
            <span class="subhead ct_sutta">7. අඩ්ඪකාසිථෙරීඅපදානං</span>
            <div class="subhead-contents">
                <div class="paragraph" para="168">
                    <span class="paranum">168</span>
                    <div class="gatha"> ‘‘ඉමම්හි භද්දකෙ කප්පෙ, බ්‍රහ්මබන්ධු මහායසො;</div>
                    <div class="gathalast">කස්සපො නාම ගොත්තෙන, උප්පජ්ජි වදතං වරො.</div>
                </div>
                <div class="paragraph" para="169">
                    <span class="paranum">169</span>
                    <div class="gatha"> ‘‘තදාහං පබ්බජිත්වාන, තස්ස බුද්ධස්ස සාසනෙ;</div>
                    <div class="gathalast">සංවුතා පාතිමොක්ඛම්හි, ඉන්ද්‍රියෙසු ච පඤ්චසු.</div>
                </div>
                <div class="paragraph" para="170">
                    <span class="paranum">170</span>
                    <div class="gatha"> ‘‘මත්තඤ්ඤුනී ච අසනෙ, යුත්තා ජාගරියෙපි ච;</div>
                    <div class="gathalast">වසන්තී යුත්තයොගාහං, භික්ඛුනිං විගතාසවං.</div>
                </div>
                <div class="paragraph" para="171">
                    <span class="paranum">171</span>
                    <div class="gatha"> ‘‘අක්කොසිං දුට්ඨචිත්තාහං, ගණිකෙති භණිං තදා;</div>
                    <div class="gathalast">තෙන පාපෙන කම්මෙන, නිරයම්හි අපච්චිසං.</div>
                </div>
                <div class="paragraph" para="172">
                    <span class="paranum">172</span>
                    <div class="gatha"> ‘‘තෙන 
                        <pb ed="T" n="2.0395"/>
                        <pb ed="M" n="2.0293"/> කම්මාවසෙසෙන, අජායිං ගණිකාකුලෙ;
                    </div>
                    <div class="gathalast">බහුසොව පරාධීනා, පච්ඡිමාය ච ජාතියං.</div>
                </div>
                <div class="paragraph" para="173">
                    <span class="paranum">173</span>
                    <div class="gatha"> ‘‘කාසීසු සෙට්ඨිකුලජා, බ්‍රහ්මචාරීබලෙනහං;</div>
                    <div class="gathalast">අච්ඡරා විය දෙවෙසු, අහොසිං රූපසම්පදා.</div>
                </div>
                <div class="paragraph" para="174">
                    <span class="paranum">174</span>
                    <div class="gatha"> ‘‘දිස්වාන දස්සනීයං මං, ගිරිබ්බජපුරුත්තමෙ;</div>
                    <div class="gathalast">ගණිකත්තෙ නිවෙසෙසුං, අක්කොසනබලෙන මෙ.</div>
                </div>
                <div class="paragraph" para="175">
                    <span class="paranum">175</span>
                    <div class="gatha"> ‘‘සාහං සුත්වාන සද්ධම්මං, බුද්ධසෙට්ඨෙන දෙසිතං;</div>
                    <div class="gathalast">පුබ්බවාසනසම්පන්නා, පබ්බජිං අනගාරියං.</div>
                </div>
                <div class="paragraph" para="176">
                    <span class="paranum">176</span>
                    <div class="gatha"> ‘‘තදූපසම්පදත්ථාය, ගච්ඡන්තී ජිනසන්තිකං;</div>
                    <div class="gathalast">මග්ගෙ ධුත්තෙ ඨිතෙ සුත්වා, ලභිං දූතොපසම්පදං.</div>
                </div>
                <div class="paragraph" para="177">
                    <span class="paranum">177</span>
                    <div class="gatha"> ‘‘සබ්බකම්මං 
                        <pb ed="V" n="2.0281"/>
                        <pb ed="P" n="2.0611"/> පරික්ඛීණං, පුඤ්ඤං පාපං තථෙව ච;
                    </div>
                    <div class="gathalast">සබ්බසංසාරමුත්තිණ්ණා, ගණිකත්තඤ්ච ඛෙපිතං.</div>
                </div>
                <div class="paragraph" para="178">
                    <span class="paranum">178</span>
                    <div class="gatha"> ‘‘ඉද්ධීසු ච වසී හොමි, දිබ්බාය සොතධාතුයා;</div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="179">
                    <span class="paranum">179</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="180">
                    <span class="paranum">180</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං මම මහාවීර, උප්පන්නං තව සන්තිකෙ.</div>
                </div>
                <div class="paragraph" para="181">
                    <span class="paranum">181</span>
                    <div class="gatha"> ‘‘කිලෙසා ඣාපිතා මය්හං...පෙ.... විහරාමි අනාසවා.</div>
                </div>
                <div class="paragraph" para="182">
                    <span class="paranum">182</span>
                    <div class="gatha"> ‘‘ස්වාගතං 
                        <pb ed="T" n="2.0396"/> වත මෙ ආසි...පෙ.... කතං බුද්ධස්ස සාසනං.
                    </div>
                </div>
                <div class="paragraph" para="183">
                    <span class="paranum">183</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං අඩ්ඪකාසි භික්ඛුනී ඉමා ගාථායො අභාසිත්ථාති.</div>
            </div>
            <div class="centre ct_sutta ending">අඩ්ඪකාසිථෙරියාපදානං සත්තමං.</div>
        </div>
        <div class="subhead ct_sutta" node-id="47278">
            <span class="subhead ct_sutta">8. පුණ්ණිකාථෙරීඅපදානං</span>
            <div class="subhead-contents">
                <div class="paragraph" para="184">
                    <span class="paranum">184</span>
                    <div class="gatha"> ‘‘විපස්සිනො භගවතො, සිඛිනො වෙස්සභුස්ස ච;</div>
                    <div class="gathalast">කකුසන්ධස්ස මුනිනො, කොණාගමනතාදිනො.</div>
                </div>
                <div class="paragraph" para="185">
                    <span class="paranum">185</span>
                    <div class="gatha"> ‘‘කස්සපස්ස 
                        <pb ed="M" n="2.0294"/> ච බුද්ධස්ස, පබ්බජිත්වාන සාසනෙ;
                    </div>
                    <div class="gathalast">භික්ඛුනී සීලසම්පන්නා, නිපකා සංවුතින්ද්‍රියා.</div>
                </div>
                <div class="paragraph" para="186">
                    <span class="paranum">186</span>
                    <div class="gatha"> ‘‘බහුස්සුතා ධම්මධරා, ධම්මත්ථපටිපුච්ඡිකා;</div>
                    <div class="gathalast">උග්ගහෙතා ච ධම්මානං, සොතා පයිරුපාසිතා.</div>
                </div>
                <div class="paragraph" para="187">
                    <span class="paranum">187</span>
                    <div class="gatha"> ‘‘දෙසෙන්තී ජනමජ්ඣෙහං, අහොසිං ජිනසාසනෙ;</div>
                    <div class="gathalast">බාහුසච්චෙන තෙනාහං, පෙසලා අතිමඤ්ඤිසං.</div>
                </div>
                <div class="paragraph" para="188">
                    <span class="paranum">188</span>
                    <div class="gatha"> ‘‘පච්ඡිමෙ 
                        <pb ed="V" n="2.0282"/> ච භවෙ දානි, සාවත්ථියං පුරුත්තමෙ;
                    </div>
                    <div class="gathalast">අනාථපිණ්ඩිනො ගෙහෙ, ජාතාහං කුම්භදාසියා.</div>
                </div>
                <div class="paragraph" para="189">
                    <span class="paranum">189</span>
                    <div class="gatha"> ‘‘ගතා උදකහාරියං, සොත්ථියං දිජමද්දසං;</div>
                    <div class="gathalast">සීතට්ටං තොයමජ්ඣම්හි, තං දිස්වා ඉදමබ්‍රවිං.</div>
                </div>
                <div class="paragraph" para="190">
                    <span class="paranum">190</span>
                    <div class="gatha"> ‘‘‘උදහාරී 
                        <pb ed="T" n="2.0397"/>
                        <pb ed="P" n="2.0612"/> අහං සීතෙ, සදා උදකමොතරිං;
                    </div>
                    <div class="gathalast">අය්‍යානං දණ්ඩභයභීතා, වාචාදොසභයට්ටිතා 
                        <span class="note">(වාචාරොසභයට්ටිතා (ස්‍යා.))</span>.
                    </div>
                </div>
                <div class="paragraph" para="191">
                    <span class="paranum">191</span>
                    <div class="gatha"> ‘‘‘කස්ස බ්‍රාහ්මණ ත්වං භීතො, සදා උදකමොතරි;</div>
                    <div class="gathalast">වෙධමානෙහි ගත්තෙහි, සීතං වෙදයසෙ භුසං’.</div>
                </div>
                <div class="paragraph" para="192">
                    <span class="paranum">192</span>
                    <div class="gatha"> ‘‘‘ජානන්තී වත මං භොති, පුණ්ණිකෙ පරිපුච්ඡසි;</div>
                    <div class="gathalast">කරොන්තං කුසලං කම්මං, රුන්ධන්තං 
                        <span class="note">(නිද්ධන්තං (සී. පී.), නුදන්තං (ස්‍යා.))</span> කතපාපකං.
                    </div>
                </div>
                <div class="paragraph" para="193">
                    <span class="paranum">193</span>
                    <div class="gatha"> ‘‘‘යො චෙ වුඩ්ඪො දහරො වා, පාපකම්මං පකුබ්බති;</div>
                    <div class="gathalast">දකාභිසිඤ්චනා සොපි 
                        <span class="note">(භොති (සී. ක.) ථෙරීගා. 239)</span>, පාපකම්මා පමුච්චති’.
                    </div>
                </div>
                <div class="paragraph" para="194">
                    <span class="paranum">194</span>
                    <div class="gatha"> ‘‘උත්තරන්තස්ස අක්ඛාසිං, ධම්මත්ථසංහිතං පදං;</div>
                    <div class="gathalast">තඤ්ච සුත්වා ස සංවිග්ගො 
                        <span class="note">(සුසංවිග්ගො (ස්‍යා.))</span>, පබ්බජිත්වාරහා අහු.
                    </div>
                </div>
                <div class="paragraph" para="195">
                    <span class="paranum">195</span>
                    <div class="gatha"> ‘‘පූරෙන්තී ඌනකසතං, ජාතා දාසිකුලෙ යතො;</div>
                    <div class="gathalast">තතො පුණ්ණාති නාමං මෙ, භුජිස්සං මං අකංසු තෙ.</div>
                </div>
                <div class="paragraph" para="196">
                    <span class="paranum">196</span>
                    <div class="gatha"> ‘‘සෙට්ඨිං තතොනුජානෙත්වා 
                        <span class="note">(තතො අනුමොදෙත්වා (සී. ස්‍යා.), තතො අනුමානෙත්වා (පී.))</span>, පබ්බජිං අනගාරියං;
                    </div>
                    <div class="gathalast">න චිරෙනෙව කාලෙන, අරහත්තමපාපුණිං.</div>
                </div>
                <div class="paragraph" para="197">
                    <span class="paranum">197</span>
                    <div class="gatha"> ‘‘ඉද්ධීසු 
                        <pb ed="M" n="2.0295"/> ච වසී හොමි, දිබ්බාය සොතධාතුයා;
                    </div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="198">
                    <span class="paranum">198</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="199">
                    <span class="paranum">199</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං 
                        <pb ed="T" n="2.0398"/> මෙ විමලං සුද්ධං, බුද්ධසෙට්ඨස්ස වාහසා.
                    </div>
                </div>
                <div class="paragraph" para="200">
                    <span class="paranum">200</span>
                    <div class="gatha"> ‘‘භාවනාය මහාපඤ්ඤා, සුතෙනෙව සුතාවිනී;</div>
                    <div class="gathalast">මානෙන නීචකුලජා, න හි කම්මං විනස්සති 
                        <span class="note">(පනස්සති (ස්‍යා.))</span>.
                    </div>
                </div>
                <div class="paragraph" para="201">
                    <span class="paranum">201</span>
                    <div class="gatha"> ‘‘කිලෙසා 
                        <pb ed="V" n="2.0283"/> ඣාපිතා මය්හං...පෙ.... විහරාමි අනාසවා.
                    </div>
                </div>
                <div class="paragraph" para="202">
                    <span class="paranum">202</span>
                    <div class="gatha"> ‘‘ස්වාගතං වත මෙ ආසි...පෙ.... කතං බුද්ධස්ස සාසනං.</div>
                </div>
                <div class="paragraph" para="203">
                    <span class="paranum">203</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං පුණ්ණිකා භික්ඛුනී ඉමා ගාථායො අභාසිත්ථාති.</div>
            </div>
            <div class="centre ct_sutta ending">පුණ්ණිකාථෙරියාපදානං අට්ඨමං.</div>
        </div>
        <div class="subhead ct_sutta" node-id="47279">
            <span class="subhead ct_sutta">9. අම්බපාලිථෙරීඅපදානං</span>
            <div class="subhead-contents">
                <div class="paragraph" para="204">
                    <span class="paranum">204</span>
                    <div class="gatha"> ‘‘යො 
                        <pb ed="P" n="2.0613"/> රංසිඵුසිතාවෙළො, ඵුස්සො නාම මහාමුනි;
                    </div>
                    <div class="gathalast">තස්සාහං භගිනී ආසිං, අජායිං ඛත්තියෙ කුලෙ.</div>
                </div>
                <div class="paragraph" para="205">
                    <span class="paranum">205</span>
                    <div class="gatha"> ‘‘තස්ස ධම්මං සුණිත්වාහං, විප්පසන්නෙන චෙතසා;</div>
                    <div class="gathalast">මහාදානං දදිත්වාන, පත්ථයිං රූපසම්පදං.</div>
                </div>
                <div class="paragraph" para="206">
                    <span class="paranum">206</span>
                    <div class="gatha"> ‘‘එකතිංසෙ ඉතො කප්පෙ, සිඛී ලොකග්ගනායකො;</div>
                    <div class="gathalast">උප්පන්නො ලොකපජ්ජොතො, තිලොකසරණො ජිනො.</div>
                </div>
                <div class="paragraph" para="207">
                    <span class="paranum">207</span>
                    <div class="gatha"> ‘‘තදාරුණපුරෙ රම්මෙ, බ්‍රාහ්මඤ්ඤකුලසම්භවා;</div>
                    <div class="gathalast">විමුත්තචිත්තං කුපිතා, භික්ඛුනිං අභිසාපයිං.</div>
                </div>
                <div class="paragraph" para="208">
                    <span class="paranum">208</span>
                    <div class="gatha"> ‘‘වෙසිකාව 
                        <pb ed="T" n="2.0399"/> අනාචාරා, ජිනසාසනදූසිකා;
                    </div>
                    <div class="gathalast">එවං අක්කොසයිත්වාන, තෙන පාපෙන කම්මුනා.</div>
                </div>
                <div class="paragraph" para="209">
                    <span class="paranum">209</span>
                    <div class="gatha"> ‘‘දාරුණං 
                        <pb ed="M" n="2.0296"/> නිරයං ගන්ත්වා, මහාදුක්ඛසමප්පිතා;
                    </div>
                    <div class="gathalast">තතො චුතා මනුස්සෙසු, උපපන්නා තපස්සිනී.</div>
                </div>
                <div class="paragraph" para="210">
                    <span class="paranum">210</span>
                    <div class="gatha"> ‘‘දසජාතිසහස්සානි, ගණිකත්තමකාරයිං;</div>
                    <div class="gathalast">තම්හා පාපා න මුච්චිස්සං, භුත්වා දුට්ඨවිසං යථා.</div>
                </div>
                <div class="paragraph" para="211">
                    <span class="paranum">211</span>
                    <div class="gatha"> ‘‘බ්‍රහ්මචරියමසෙවිස්සං 
                        <span class="note">(බ්‍රහ්මවෙසමසෙවිස්සං (ස්‍යා.), බ්‍රහ්මචෙරමසෙවිස්සං (පී.))</span>, කස්සපෙ ජිනසාසනෙ;
                    </div>
                    <div class="gathalast">තෙන කම්මවිපාකෙන, අජායිං තිදසෙ පුරෙ.</div>
                </div>
                <div class="paragraph" para="212">
                    <span class="paranum">212</span>
                    <div class="gatha"> ‘‘පච්ඡිමෙ භවෙ සම්පත්තෙ, අහොසිං ඔපපාතිකා;</div>
                    <div class="gathalast">අම්බසාඛන්තරෙ ජාතා, අම්බපාලීති තෙනහං.</div>
                </div>
                <div class="paragraph" para="213">
                    <span class="paranum">213</span>
                    <div class="gatha"> ‘‘පරිවුතා 
                        <pb ed="V" n="2.0284"/> පාණකොටීහි, පබ්බජිං ජිනසාසනෙ;
                    </div>
                    <div class="gathalast">පත්තාහං අචලං ඨානං, ධීතා බුද්ධස්ස ඔරසා.</div>
                </div>
                <div class="paragraph" para="214">
                    <span class="paranum">214</span>
                    <div class="gatha"> ‘‘ඉද්ධීසු ච වසී හොමි, සොතධාතුවිසුද්ධියා;</div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="215">
                    <span class="paranum">215</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="216">
                    <span class="paranum">216</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං මෙ විමලං සුද්ධං, බුද්ධසෙට්ඨස්ස වාහසා.</div>
                </div>
                <div class="paragraph" para="217">
                    <span class="paranum">217</span>
                    <div class="gatha"> ‘‘කිලෙසා 
                        <pb ed="P" n="2.0614"/> ඣාපිතා මය්හං...පෙ.... විහරාමි අනාසවා.
                    </div>
                </div>
                <div class="paragraph" para="218">
                    <span class="paranum">218</span>
                    <div class="gatha"> ‘‘ස්වාගතං 
                        <pb ed="T" n="2.0400"/> වත මෙ ආසි...පෙ.... කතං බුද්ධස්ස සාසනං.
                    </div>
                </div>
                <div class="paragraph" para="219">
                    <span class="paranum">219</span>
                    <div class="gatha"> ‘‘පටිසම්භිදා චතස්සො...පෙ.... කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං අම්බපාලි භික්ඛුනී ඉමා ගාථායො අභාසිත්ථාති.</div>
            </div>
            <div class="centre ct_sutta ending">අම්බපාලිථෙරියාපදානං නවමං.</div>
        </div>
        <div class="subhead ct_sutta" node-id="472710">
            <span class="subhead ct_sutta">10. පෙසලාථෙරීඅපදානං</span>
            <div class="subhead-contents">
                <div class="paragraph" para="220">
                    <span class="paranum">220</span>
                    <div class="gatha"> ‘‘ඉමම්හි භද්දකෙ කප්පෙ, බ්‍රහ්මබන්ධු මහායසො;</div>
                    <div class="gathalast">කස්සපො නාම ගොත්තෙන, උප්පජ්ජි වදතං වරො.</div>
                </div>
                <div class="paragraph" para="221">
                    <span class="paranum">221</span>
                    <div class="gatha"> ‘‘සාවත්ථියං 
                        <pb ed="M" n="2.0297"/> පුරෙ වරෙ, උපාසකකුලෙ අහං;
                    </div>
                    <div class="gathalast">පසූතා තං 
                        <span class="note">(නං (ස්‍යා.))</span> ජිනවරං, දිස්වා සුත්වා ච දෙසනං.
                    </div>
                </div>
                <div class="paragraph" para="222">
                    <span class="paranum">222</span>
                    <div class="gatha"> ‘‘තං වීරං සරණං ගන්ත්වා, සීලානි ච සමාදියිං;</div>
                    <div class="gathalast">කදාචි සො මහාවීරො, මහාජනසමාගමෙ.</div>
                </div>
                <div class="paragraph" para="223">
                    <span class="paranum">223</span>
                    <div class="gatha"> ‘‘අත්තනො අභිසම්බොධිං, පකාසෙසි නරාසභො;</div>
                    <div class="gathalast">අනනුස්සුතධම්මෙසු, පුබ්බෙ දුක්ඛාදිකෙසු ච.</div>
                </div>
                <div class="paragraph" para="224">
                    <span class="paranum">224</span>
                    <div class="gatha"> ‘‘චක්ඛු ඤාණඤ්ච පඤ්ඤා ච, විජ්ජාලොකො ච ආසි මෙ;</div>
                    <div class="gathalast">තං සුත්වා උග්ගහෙත්වාන, පරිපුච්ඡිඤ්ච භික්ඛවො.</div>
                </div>
                <div class="paragraph" para="225">
                    <span class="paranum">225</span>
                    <div class="gatha"> ‘‘තෙන 
                        <pb ed="V" n="2.0285"/> කම්මෙන සුකතෙන, චෙතනාපණිධීහි ච;
                    </div>
                    <div class="gathalast">ජහිත්වා මානුසං දෙහං, තාවතිංසමගච්ඡහං.</div>
                </div>
                <div class="paragraph" para="226">
                    <span class="paranum">226</span>
                    <div class="gatha"> ‘‘පච්ඡිමෙ 
                        <pb ed="T" n="2.0401"/> ච භවෙ දානි, ජාතා සෙට්ඨිමහාකුලෙ;
                    </div>
                    <div class="gathalast">උපෙච්ච බුද්ධං සද්ධම්මං, සුත්වා සච්චූපසංහිතං.</div>
                </div>
                <div class="paragraph" para="227">
                    <span class="paranum">227</span>
                    <div class="gatha"> ‘‘පබ්බජිත්වාචිරෙනෙව, සච්චත්ථානි 
                        <span class="note">(සබ්බත්ථානි (ස්‍යා. ක.))</span> විචින්තයං;
                    </div>
                    <div class="gathalast">ඛෙපෙත්වා ආසවෙ සබ්බෙ, අරහත්තමපාපුණිං.</div>
                </div>
                <div class="paragraph" para="228">
                    <span class="paranum">228</span>
                    <div class="gatha"> ‘‘ඉද්ධීසු ච වසී හොමි, දිබ්බාය සොතධාතුයා;</div>
                    <div class="gathalast">චෙතොපරියඤාණස්ස, වසී හොමි මහාමුනෙ.</div>
                </div>
                <div class="paragraph" para="229">
                    <span class="paranum">229</span>
                    <div class="gatha"> ‘‘පුබ්බෙනිවාසං ජානාමි, දිබ්බචක්ඛු විසොධිතං;</div>
                    <div class="gathalast">සබ්බාසවපරික්ඛීණා, නත්ථි දානි පුනබ්භවො.</div>
                </div>
                <div class="paragraph" para="230">
                    <span class="paranum">230</span>
                    <div class="gatha"> ‘‘අත්ථධම්මනිරුත්තීසු, පටිභානෙ තථෙව ච;</div>
                    <div class="gathalast">ඤාණං මෙ විමලං සුද්ධං, බුද්ධසෙට්ඨස්ස වාහසා.</div>
                </div>
                <div class="paragraph" para="231">
                    <span class="paranum">231</span>
                    <div class="gatha"> ‘‘කිලෙසා ඣාපිතා මය්හං, භවා සබ්බෙ සමූහතා;</div>
                    <div class="gathalast">නාගීව බන්ධනං ඡෙත්වා, විහරාමි අනාසවා.</div>
                </div>
                <div class="paragraph" para="232">
                    <span class="paranum">232</span>
                    <div class="gatha"> ‘‘ස්වාගතං 
                        <pb ed="P" n="2.0615"/> වත මෙ ආසි, මම බුද්ධස්ස සන්තිකෙ;
                    </div>
                    <div class="gathalast">තිස්සො විජ්ජා අනුප්පත්තා, කතං බුද්ධස්ස සාසනං.</div>
                </div>
                <div class="paragraph" para="233">
                    <span class="paranum">233</span>
                    <div class="gatha"> ‘‘පටිසම්භිදා 
                        <pb ed="M" n="2.0298"/> චතස්සො, විමොක්ඛාපි ච අට්ඨිමෙ;
                    </div>
                    <div class="gathalast">ඡළභිඤ්ඤා සච්ඡිකතා, කතං බුද්ධස්ස සාසනං’’.</div>
                </div>
                <div class="centre ending">ඉත්ථං සුදං පෙසලා 
                    <span class="note">(සෙලා (ස්‍යා. පී.))</span> භික්ඛුනී ඉමා ගාථායො අභාසිත්ථාති.
                </div>
            </div>
            <div class="centre ct_sutta ending">පෙසලාථෙරියාපදානං දසමං.</div>
        </div>
    </div>
    <div class="centre ct_vagga ending">ඛත්තියාවග්ගො චතුත්ථො.</div>
    <div class="paragraph udana" para="udana">
        <div class="bodytext ct_vagga">තස්සුද්දානං -</div>
        <div class="ct_vagga gatha">ඛත්තියා 
            <pb ed="T" n="2.0402"/> බ්‍රාහ්මණී චෙව, තථා උප්පලදායිකා;
        </div>
        <div class="gathalast ct_vagga">සිඞ්ගාලමාතා සුක්කා ච, අභිරූපා අඩ්ඪකාසිකා.</div>
        <div class="ct_vagga gatha">පුණ්ණා ච අම්බපාලී ච, පෙසලාති ච තා දස;</div>
        <div class="gathalast ct_vagga">ගාථායො ද්විසතානෙත්ථ, ද්විචත්තාලීස චුත්තරි.</div>
    </div>
</div>
<chapter-ending/>
<div class="paragraph udana" para="udana">
    <div class="bodytext">අථ 
        <pb ed="V" n="2.0286"/> වග්ගුද්දානං -
    </div>
    <div class="gatha">සුමෙධා එකූපොසථා, කුණ්ඩලකෙසී ඛත්තියා;</div>
    <div class="gathalast">සහස්සං තිසතා ගාථා, සත්තතාලීස පිණ්ඩිතා.</div>
    <div class="gatha">සහ උද්දානගාථාහි, ගණිතායො විභාවිභි;</div>
    <div class="gathalast">සහස්සං තිසතං ගාථා, සත්තපඤ්ඤාසමෙව චාති.</div>
</div>
<div class="centre ct_book ending">ථෙරිකාපදානං සමත්තං.</div>
<div class="centre ending">අපදානපාළි සමත්තා.</div>