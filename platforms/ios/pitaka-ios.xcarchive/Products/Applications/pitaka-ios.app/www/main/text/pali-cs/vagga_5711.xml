<div class="chapter ct_vagga" node-id="57110">
    <span class="chapter ct_vagga">2. සාසනපට්ඨානදුතියභූමි</span>
    <div class="chapter-contents">
        <div class="paragraph" para="13">
            <span class="paranum">13</span>
            <div class="bodytext"> තත්ථ 
                <pb ed="V" n="0.0182"/>
                <pb ed="P" n="0.0023"/> කතමං සාසනප්පට්ඨානං? සංකිලෙසභාගියං සුත්තං, වාසනා භාගියං සුත්තං, නිබ්බෙධභාගියං සුත්තං, අසෙක්ඛභාගියං සුත්තං, සංකිලෙසභාගියඤ්ච වාසනාභාගියඤ්ච, සංකිලෙසභාගියඤ්ච නිබ්බෙධභාගියඤ්ච, සංකිලෙසභාගියඤ්ච නිබ්බෙධභාගියඤ්ච අසෙක්ඛභාගියඤ්ච, වාසනාභාගියඤ්ච නිබ්බෙධභාගියඤ්ච. ආණත්ති, ඵලං, උපායො, ආණත්ති ච ඵලඤ්ච, ඵලඤ්ච උපායො ච, ආණත්ති ච ඵලඤ්ච උපායො ච. අස්සාදො, ආදීනවො, නිස්සරණං, අස්සාදො ච ආදීනවො ච, අස්සාදො ච නිස්සරණඤ්ච, ආදීනවො ච නිස්සරණඤ්ච, අස්සාදො ච ආදීනවො ච නිස්සරණඤ්ච. ලොකිකං, ලොකුත්තරං, ලොකිකඤ්ච ලොකුත්තරඤ්ච. කම්මං, විපාකො, කම්මඤ්ච විපාකො ච. නිද්දිට්ඨං, අනිද්දිට්ඨං, නිද්දිට්ඨඤ්ච අනිද්දිට්ඨඤ්ච. ඤාණං, ඤෙය්‍යං, ඤාණඤ්ච ඤෙය්‍යඤ්ච. දස්සනං, භාවනා, දස්සනඤ්ච භාවනා ච. විපාකකම්මං, න විපාකකම්මං, නෙවවිපාකනවිපාකකම්මං 
                <pb ed="M" n="0.0184"/>. සකවචනං, පරවචනං, සකවචනඤ්ච පරවචනඤ්ච. සත්තාධිට්ඨානං, ධම්මාධිට්ඨානං, සත්තාධිට්ඨානඤ්ච ධම්මාධිට්ඨානඤ්ච. ථවො, සකවචනාධිට්ඨානං, පරවචනාධිට්ඨානං, සකවචනාධිට්ඨානඤ්ච පරවචනාධිට්ඨානඤ්ච. කිරියං, ඵලං, කිරියඤ්ච ඵලඤ්ච. අනුඤ්ඤාතං, පටික්ඛිත්තං, අනුඤ්ඤාතඤ්ච පටික්ඛිත්තඤ්ච. ඉමානි ඡ පටික්ඛිත්තානි.
            </div>
        </div>
        <div class="paragraph" para="14">
            <span class="paranum">14</span>
            <div class="bodytext"> තත්ථ 
                <pb ed="P" n="0.0024"/> කතමං සංකිලෙසභාගියං සුත්තං?
            </div>
            <div class="gatha">කාමන්ධා ජාලසඤ්ඡන්නා, තණ්හාඡදනඡාදිතා;</div>
            <div class="gatha">පමත්තබන්ධුනා බද්ධා, මච්ඡාව කුමිනාමුඛෙ;</div>
            <div class="gathalast">ජරාමරණමන්වෙන්ති, වච්ඡො ඛීරපකොව 
                <span class="note">(ඛීරූපකොව (ක.) පස්ස උදා. 64)</span> මාතරං.
            </div>
        </div>
        <div class="centre ending">පඤ්චිමෙ, භික්ඛවෙ, නීවරණා.</div>
        <div class="paragraph" para="">
            <div class="bodytext">තත්ථ කතමං වාසනාභාගියං සුත්තං?</div>
            <div class="gatha">මනොපුබ්බඞ්ගමා 
                <pb ed="V" n="0.0183"/> ධම්මා, මනොසෙට්ඨා මනොමයා;
            </div>
            <div class="gatha">මනසා චෙ පසන්නෙන, භාසති වා කරොති වා;</div>
            <div class="gathalast">තතො නං සුඛමන්වෙති, ඡායාව අනපායිනී.</div>
        </div>
        <div class="centre ending">සංයුත්තකෙ සුත්තං.</div>
        <div class="paragraph" para="">
            <div class="bodytext">මහානාමස්ස සක්කස්ස ඉදං භගවා සක්‍යානං කපිලවත්ථුම්හි නගරෙ නයවිත්ථාරෙන සද්ධාසීලපරිභාවිතං සුත්තං භාවඤ්ඤෙන පරිභාවිතං තං නාම පච්ඡිමෙ කාලෙ.</div>
            <div class="bodytext">තත්ථ කතමං නිබ්බෙධභාගියං සුත්තං?</div>
            <div class="gatha">උද්ධං අධො 
                <span class="note">(උදා. 61)</span> සබ්බධි විප්පමුත්තො, අයං අහස්මීති අනානුපස්සී;
            </div>
            <div class="gathalast">එවං විමුත්තො උදතාරි ඔඝං, අතිණ්ණපුබ්බං අපුනබ්භවාය.</div>
            <div class="bodytext">සීලානි නු ඛො භවන්ති කිමත්ථියානි ආනන්දො පුච්ඡති සත්ථාරං.</div>
            <div class="bodytext">තත්ථ 
                <pb ed="M" n="0.0185"/> කතමං අසෙක්ඛභාගියං සුත්තං?
            </div>
            <div class="gatha">‘‘යස්ස සෙලූපමං චිත්තං, ඨිතං නානුපකම්පති;</div>
            <div class="gatha">විරත්තං 
                <pb ed="P" n="0.0025"/> රජනීයෙසු, කොපනෙය්‍යෙ 
                <span class="note">(කොපනීයෙ (ක.) පස්ස උදා. 34)</span> න කුප්පති;
            </div>
            <div class="gathalast">යස්සෙවං භාවිතං චිත්තං, කුතො තං දුක්ඛමෙස්සතී’’ති.</div>
            <div class="bodytext">සාරිපුත්තො නාම භගවා ථෙරඤ්ඤතරො සො මං ආසජ්ජ අප්පටිනිස්සජ්ජ චාරිකං පක්කමති, සාරිපුත්තස්ස බ්‍යාකරණං කාතබ්බං. යස්ස නූන භගවා කායගතා සති අභාවිතා අස්ස අබහුලීකතා විත්ථාරෙන කාතබ්බං.</div>
        </div>
        <div class="paragraph" para="15">
            <span class="paranum">15</span>
            <div class="bodytext"> තත්ථ කතමං සංකිලෙසභාගියඤ්ච වාසනාභාගියඤ්ච?</div>
            <div class="gatha">ඡන්නමතිවස්සති 
                <span class="note">(උදා. 45)</span>, විවටං නාතිවස්සති;
            </div>
            <div class="gathalast">තස්මා ඡන්නං විවරෙථ, එවං තං නාතිවස්සති.</div>
            <div class="bodytext">ඡන්නමතිවස්සතීති 
                <pb ed="V" n="0.0184"/> සංකිලෙසො. විවටං නාතිවස්සතීති වාසනා. තමො තමපරායනොති විත්ථාරෙන. තත්ථ යො ච තමො යො ච තමපරායනො, අයං සංකිලෙසො. යො ච ජොති යො ච ජොතිපරායනො, අයං වාසනා.
            </div>
            <div class="bodytext">තත්ථ කතමං සංකිලෙසභාගියඤ්ච නිබ්බෙධභාගියඤ්ච සුත්තං?</div>
            <div class="gatha">න තං දළ්හං බන්ධනමාහු ධීරා, යදායසං දාරුජපබ්බජඤ්ච 
                <span class="note">(දාරුජං පබ්බජඤ්ච (පී.) ධ. ප. 345; සං. නි. 1.121)</span>;
            </div>
            <div class="gathalast">සාරත්තරත්තා මණිකුණ්ඩලෙසු, පුත්තෙසු දාරෙසු ච යා අපෙක්ඛා.</div>
            <div class="bodytext">න තං දළ්හං බන්ධනමාහු ධීරා, යදා පුත්තෙසු දාරෙසු ච යා අපෙක්ඛා, අයං සංකිලෙසො. එතම්පි 
                <pb ed="P" n="0.0026"/> ඡෙත්වා පරිබ්බජන්ති ධීරා අනපෙක්ඛිනො සබ්බකාමෙ පහායාති, අයං නිබ්බෙධො. යං චෙතයිතං පකප්පිතං යා ච නාමරූපස්ස අවක්කන්ති හොති. ඉමෙහි චතූහි පදෙහි සංකිලෙසො. පච්ඡිමකෙහි චතූහි නිබ්බෙධො.
            </div>
            <div class="bodytext">තත්ථ කතමං සංකිලෙසභාගියඤ්ච නිබ්බෙධභාගියඤ්ච අසෙක්ඛභාගියඤ්ච සුත්තං?</div>
            <div class="gatha">අයං 
                <pb ed="M" n="0.0186"/> ලොකො සන්තාපජාතො, ඵස්සපරෙතො රොගං 
                <span class="note">(රොදං (පී.) පස්ස උදා. 30)</span> වදති අත්තතො;
            </div>
            <div class="gathalast">යෙන යෙන හි මඤ්ඤන්ති, තතො තං හොති අඤ්ඤථා.</div>
            <div class="gatha">අඤ්ඤථාභාවී භවසත්තො ලොකො, භවපරෙතො භවමෙවාභිනන්දති;</div>
            <div class="gatha">යදභිනන්දති තං භයං, යස්ස භායති තං දුක්ඛං;</div>
            <div class="gathalast">භවවිප්පහානාය ඛො පනිදං බ්‍රහ්මචරියං වුස්සති.</div>
            <div class="bodytext">යෙ හි කෙචි සමණා වා බ්‍රාහ්මණා වා භවෙන භවස්ස විප්පමොක්ඛමාහංසු, සබ්බෙතෙ ‘‘අවිප්පමුත්තා භවස්මා’’ති වදාමි. යෙ වා පන කෙචි සමණා වා බ්‍රාහ්මණා වා විභවෙන භවස්ස නිස්සරණමාහංසු, සබ්බෙතෙ ‘‘අනිස්සටා භවස්මා’’ති වදාමි. උපධිං හි පටිච්ච දුක්ඛමිදං සම්භොති, සබ්බුපාදානක්ඛයා නත්ථි දුක්ඛස්ස සම්භවො, ලොකමිමං 
                <pb ed="P" n="0.0027"/> පස්ස, පුථූ අවිජ්ජාය පරෙතා භූතා භූතරතා භවා අපරිමුත්තා. යෙ හි කෙචි භවා සබ්බධි සබ්බත්ථතාය සබ්බෙතෙ භවා අනිච්චා දුක්ඛා විපරිණාමධම්මාති.
            </div>
            <div class="gatha">‘‘එවමෙතං 
                <pb ed="V" n="0.0185"/> යථාභූතං, සම්මප්පඤ්ඤාය පස්සතො;
            </div>
            <div class="gatha">භවතණ්හා පහීයති, විභවං නාභිනන්දති;</div>
            <div class="gathalast">සබ්බසො තණ්හානං ඛයා, අසෙසවිරාගනිරොධො නිබ්බානං.</div>
            <div class="gatha">‘‘තස්ස නිබ්බුතස්ස භික්ඛුනො, අනුපාදා පුනබ්භවො න හොති;</div>
            <div class="gathalast">අභිභූතො මාරො විජිතසඞ්ගාමො, උපෙච්චගා සබ්බභවානි තාදී’’ති.</div>
            <div class="bodytext">අයං ලොකො සන්තාපජාතො යාව දුක්ඛන්ති යං තණ්හා සංකිලෙසො.</div>
            <div class="bodytext">යං පුනග්ගහණං යෙ හි කෙචි සමණා වා බ්‍රාහ්මණා වා භවෙන භවස්ස විමොක්ඛමාහංසු, සබ්බෙතෙ ‘‘අවිමුත්තා භවස්මා’’ති වදාමි. යෙ වා පන කෙචි සමණා වා බ්‍රාහ්මණා වා විභවෙන භවස්ස නිස්සරණමාහංසු ‘‘අනිස්සටා භවස්මා’’ති වදාමි. අයං දිට්ඨිසංකිලෙසො, තං දිට්ඨිසංකිලෙසො 
                <pb ed="M" n="0.0187"/> ච තණ්හාසංකිලෙසො ච, උභයමෙතං සංකිලෙසො. යං පුනග්ගහණං භවවිප්පහානාය බ්‍රහ්මචරියං වුස්සති, යාව සබ්බසො උපාදානක්ඛයා සම්භවා, ඉදං නිබ්බෙධභාගියං. තස්ස 
                <pb ed="P" n="0.0028"/> නිබ්බුතස්ස භික්ඛුනො යාව උපච්චගා සබ්බභවානි තාදීති ඉදං අසෙක්ඛභාගියං. චත්තාරො පුග්ගලා අනුසොතගාමී සංකිලෙසො ඨිතත්තො ච පටිසොතගාමී ච නිබ්බෙධො. ථලෙ තිට්ඨතීති අසෙක්ඛභූමි.
            </div>
        </div>
        <div class="paragraph" para="16">
            <span class="paranum">16</span>
            <div class="bodytext"> තත්ථ කතමං වාසනාභාගියඤ්ච නිබ්බෙධභාගියඤ්ච සුත්තං?</div>
            <div class="gatha">‘‘දදතො 
                <span class="note">(උදා. 75; දී. නි. 2.197)</span> පුඤ්ඤං පවඩ්ඪති, සංයමතො වෙරං න චීයති;
            </div>
            <div class="gathalast">කුසලො ච ජහාති පාපකං, රාගදොසමොහක්ඛයා සනිබ්බුතො’’ති.</div>
            <div class="bodytext">‘‘දදතො පුඤ්ඤං පවඩ්ඪති, සංයමතො වෙරං න චීයතී’’ති වාසනා. ‘‘කුසලො ච ජහාති පාපකං, රාගදොසමොහක්ඛයා සනිබ්බුතො’’ති නිබ්බෙධො.</div>
            <div class="bodytext">සොතානුගතෙසු ධම්මෙසු වචසා පරිචිතෙසු මනසානුපෙක්ඛිතෙසු දිට්ඨියා සුප්පටිවිද්ධෙසු පඤ්චානිසංසා පාටිකඞ්ඛා. ඉධෙකච්චස්ස බහුස්සුතා ධම්මා හොන්ති ධාතා අපමුට්ඨා වචසා පරිචිතා මනසානුපෙක්ඛිතා දිට්ඨියා සුප්පටිවිද්ධා, සො යුඤ්ජන්තො ඝටෙන්තො වායමන්තො දිට්ඨෙව ධම්මෙ විසෙසං පප්පොති. නො චෙ දිට්ඨෙව ධම්මෙ විසෙසං පප්පොති, ගිලානො පප්පොති. නො චෙ ගිලානො 
                <pb ed="V" n="0.0186"/> පප්පොති, මරණකාලසමයෙ පප්පොති. නො චෙ මරණකාලසමයෙ පප්පොති, දෙවභූතො පාපුණාති. නො චෙ දෙවභූතො පාපුණාති, තෙන ධම්මරාගෙන තාය ධම්මනන්දියා පච්චෙකබොධිං පාපුණාති.
            </div>
            <div class="bodytext">තත්ථායං දිට්ඨෙව ධම්මෙ පාපුණාති, අයං නිබ්බෙධො. යං 
                <pb ed="P" n="0.0029"/> සම්පරායෙ පච්චෙකබොධිං පාපුණාති, අයං වාසනා. ඉමානි සොළස සුත්තානි සබ්බසාසනං අතිග්ගණ්හන්තො තිට්ඨන්ති. ඉමෙහි සොළසහි සුත්තෙහි නවවිධො සුත්තන්තො විභත්තො භවති. සො ච පඤ්ඤවතො නො දුප්පඤ්ඤස්ස, යුත්තස්ස නො අයුත්තස්ස, අකම්මස්ස විහාරිස්ස පකතියා ලොකෙ සංකිලෙසො 
                <pb ed="M" n="0.0188"/> චරති. සො සංකිලෙසො තිවිධො - තණ්හාසංකිලෙසො දිට්ඨිසංකිලෙසො දුච්චරිතසංකිලෙසො. තතො සංකිලෙසතො උට්ඨහන්තො සංකිලෙසො ධම්මෙසු පතිට්ඨහති, ලොකියෙසු පතිට්ඨහතීති. තත්ථාකුසලො දිට්ඨතො සචෙ තං සීලඤ්ච දිට්ඨිඤ්ච පරාමසති, තස්ස සො තණ්හාසංකිලෙසො හොති. සචෙ පනස්ස එවං හොති ‘‘ඉමිනාහං සීලෙන වා වතෙන වා බ්‍රහ්මචරියෙන වා දෙවො වා භවිස්සං 
                <span class="note">(භවිස්සාමි (පී.))</span> දෙවඤ්ඤතරො වා’’ති යස්ස හොති මිච්ඡාදිට්ඨි, එතස්ස මිච්ඡාදිට්ඨිසංකිලෙසො භවති. සචෙ පන සීලෙ පතිට්ඨිතො අපරාමට්ඨස්ස හි සීලවතං හොති, තස්ස තං සීලවතො යොනිසො ගහිතං අවිප්පටිසාරං ජනෙති යාව විමුත්තිඤාණදස්සනං, තඤ්ච තස්ස දිට්ඨෙව ධම්මෙ කාලඞ්කතස්ස වා තම්හියෙව වා පන අපරාපරියායෙන වා, අඤ්ඤෙසු ඛන්ධෙසු එවං සුතං ‘‘සුචරිතං වාසනාය සංවත්තතී’’ති වාසනාභාගියං සුත්තං වුච්චති. තත්ථ සීලෙසු ඨිතස්ස විනීවරණං චිත්තං, තං තතො සක්කායදිට්ඨිප්පහානාය භගවා ධම්මං දෙසෙති. සො අච්චන්තනිට්ඨං නිබ්බානං පාපුණාති; යදි වා සාසනන්තරෙ, අච්චන්තං නිබ්බානං පාපුණාති, යදි වා එකාසනෙ ඡ අභිඤ්ඤෙ. තත්ථ 
                <pb ed="P" n="0.0030"/> ද්වෙ පුග්ගලා අරියධම්මෙ පාපුණන්ති සද්ධානුසාරී ච ධම්මානුසාරී ච. තත්ථ ධම්මානුසාරී උග්ඝටිතඤ්ඤූ, සද්ධානුසාරී නෙය්‍යො. තත්ථ උග්ඝටිතඤ්ඤූ දුවිධො - කොචි තික්ඛින්ද්‍රියො කොචි මුදින්ද්‍රියො. තත්ථ නෙය්‍යොපි දුවිධො - කොචි තික්ඛින්ද්‍රියො කොචි මුදින්ද්‍රියො. තත්ථ යො ච උග්ඝටිතඤ්ඤූ මුදින්ද්‍රියො, යො ච නෙය්‍යො තික්ඛින්ද්‍රියො, ඉමෙ පුග්ගලා අසමින්ද්‍රියා හොන්ති. තත්ථ ඉමෙ පුග්ගලා සමින්ද්‍රියා පරිහායන්ති ච උග්ඝටිතඤ්ඤුතො, විපඤ්චිතඤ්ඤූ නෙය්‍යතො, ඉමෙ මජ්ඣිමා භූමිගතා විපඤ්චිතඤ්ඤූ හොති. ඉමෙ තයො පුග්ගලා.
            </div>
        </div>
        <div class="paragraph" para="17">
            <span class="paranum">17</span>
            <div class="bodytext"> තත්ථ චතුත්ථා පන පඤ්චමා උග්ඝටිතඤ්ඤූ විපඤ්චිතඤ්ඤූ නෙය්‍යො ච, තත්ථ උග්ඝටිතඤ්ඤූ පුග්ගලො ඉන්ද්‍රියානි පටිලභිත්වා දස්සනභූමියං ඨිතො සොතාපත්තිඵලඤ්ච පාපුණාති, එකබීජී හොති පඨමො සොතාපන්නො. තත්ථ විපඤ්චිතඤ්ඤූ පුග්ගලො ඉන්ද්‍රියානි පටිලභිත්වා දස්සනභූමියං ඨිතො සොතාපත්තිඵලඤ්ච පාපුණාති, කොලංකොලො ච හොති දුතියො සොතාපන්නො 
                <pb ed="V" n="0.0187"/>. තත්ථ නෙය්‍යො පුග්ගලො ඉන්ද්‍රියානි පටිලභිත්වා දස්සනභූමියං ඨිතො සොතාපත්තිඵලඤ්ච පාපුණාති, සත්තක්ඛත්තුපරමො ච හොති 
                <pb ed="M" n="0.0189"/>, අයං තතියො සොතාපන්නො. ඉමෙ තයො පුග්ගලා ඉන්ද්‍රියවෙමත්තතාය සොතාපත්තිඵලෙ ඨිතා.
            </div>
            <div class="bodytext">උග්ඝටිතඤ්ඤූ එකබීජී හොති, විපඤ්චිතඤ්ඤූ කොලංකොලො හොති, නෙය්‍යො සත්තක්ඛත්තුපරමො හොති. ඉදං නිබ්බෙධභාගියං සුත්තං. සචෙ 
                <pb ed="P" n="0.0031"/> පන තදුත්තරි වායමති, අච්චන්තනිට්ඨං නිබ්බානං පාපුණාති. තත්ථ උග්ඝටිතඤ්ඤූ පුග්ගලො යො තික්ඛින්ද්‍රියො, තෙ ද්වෙ පුග්ගලා හොන්ති - අනාගාමිඵලං පාපුණිත්වා අන්තරාපරිනිබ්බායී ච උපහච්චපරිනිබ්බායී ච. තත්ථ විපඤ්චිතඤ්ඤූ පුග්ගලො යො තික්ඛින්ද්‍රියො, තෙ ද්වෙ පුග්ගලා හොන්ති - අනාගාමිඵලං පාපුණන්ති අසඞ්ඛාරපරිනිබ්බායී ච සසඞ්ඛාරපරිනිබ්බායී ච. තත්ථ නෙය්‍යො අනාගාමිඵලං පාපුණන්තො උද්ධංසොතො අකනිට්ඨගාමී හොති, උග්ඝටිතඤ්ඤූ ච විපඤ්චිතඤ්ඤූ ච, ඉන්ද්‍රියනානත්තෙන උග්ඝටිතඤ්ඤූ පුග්ගලො තික්ඛින්ද්‍රියො අන්තරාපරිනිබ්බායී හොති, උග්ඝටිතඤ්ඤූ මුදින්ද්‍රියො උද්ධංසොතො අකනිට්ඨගාමී හොති. උග්ඝටිතඤ්ඤූ ච විපඤ්චිතඤ්ඤූ ච ඉන්ද්‍රියනානත්තෙන උග්ඝටිතඤ්ඤූ පුග්ගලො තික්ඛින්ද්‍රියො සසඞ්ඛාරපරිනිබ්බායී හොති, තික්ඛින්ද්‍රියො අන්තරාපරිනිබ්බායී හොති, උග්ඝටිතඤ්ඤූ මුදින්ද්‍රියො උපහච්චපරිනිබ්බායී හොති. විපඤ්චිතඤ්ඤූ තික්ඛින්ද්‍රියො අසඞ්ඛාරපරිනිබ්බායී හොති, විපඤ්චිතඤ්ඤූ මුදින්ද්‍රියො සසඞ්ඛාරපරිනිබ්බායී හොති, නෙය්‍යො උපහච්චපරිනිබ්බායී හොති, විපඤ්චිතඤ්ඤූ තික්ඛින්ද්‍රියො අසඞ්ඛාරපරිනිබ්බායී හොති. විපඤ්චිතඤ්ඤූ මුදින්ද්‍රියො සසඞ්ඛාරපරිනිබ්බායී හොති, නෙය්‍යො උද්ධංසොතො අකනිට්ඨගාමී හොති. ඉති පඤ්ච අනාගාමිනො, ඡට්ඨො සකදාගාමී, තයො ච සොතාපන්නාති ඉමෙ නව සෙක්ඛා.
            </div>
            <div class="bodytext">තත්ථ උග්ඝටිතඤ්ඤූ පුග්ගලො තික්ඛින්ද්‍රියො අරහත්තං පාපුණන්තො ද්වෙ පුග්ගලා හොන්ති උභතොභාගවිමුත්තො පඤ්ඤාවිමුත්තො ච. තත්ථ උග්ඝටිතඤ්ඤූ පුග්ගලො මුදින්ද්‍රියො අරහත්තං පාපුණන්තො ද්වෙ පුග්ගලා හොන්ති, ඨිතකප්පී 
                <span class="note">(ඨිතකප්පි (පී. ක.) පස්ස පු. ප. 17)</span> ච පටිවෙධනභාවො පුග්ගලො ච තික්ඛින්ද්‍රියො සො අරහත්තං පාපුණන්තො ද්වෙ පුග්ගලා හොන්ති චෙතනාභබ්බො ච රක්ඛණාභබ්බො ච. තත්ථ විපඤ්චිතඤ්ඤූ මුදින්ද්‍රියො අරහත්තං පාපුණන්තො ද්වෙ පුග්ගලා හොන්ති, සචෙ චෙතෙති න පරිනිබ්බායී, නො චෙ චෙතෙති පරිනිබ්බායීති. සචෙ අනුරක්ඛති න පරිනිබ්බායී, නො චෙ අනුරක්ඛති පරිනිබ්බායීති. තත්ථ නෙය්‍යො පුග්ගලො භාවනානුයොගමනුයුත්තො පරිහානධම්මො 
                <pb ed="M" n="0.0190"/> හොති කම්මනියතො වා සමසීසි වා, ඉමෙ නව අරහන්තො ඉදං චතුබ්බිධං සුත්තං සංකිලෙසභාගියං අසෙක්ඛභාගියං. ඉමෙසු පුග්ගලෙසු තථාගතස්ස දසවිධං බලං පවත්තති.
            </div>
        </div>
        <div class="paragraph" para="18">
            <span class="paranum">18</span>
            <div class="bodytext"> කතමං 
                <pb ed="V" n="0.0188"/> දසවිධං? ඉධ බුද්ධානං භගවන්තානං අප්පවත්තිතෙ ධම්මචක්කෙ මහෙසක්ඛා දෙවපුත්තා යාචනාය අභියාතා 
                <span class="note">(අතියාතා (පී. ක.))</span> හොන්ති ‘‘දෙසෙතු සුගතො ධම්ම’’න්ති. සො අනුත්තරෙන බුද්ධචක්ඛුනා වොලොකෙන්තො අද්දසාසි සත්තානං තයො රාසීනං සම්මත්තනියතො මිච්ඡත්තනියතො අනියතො. තත්ථ සම්මත්තනියතො රාසි මිච්ඡාසතිං ආපජ්ජෙය්‍යාති නෙතං ඨානං විජ්ජති, අසත්ථුකො පරිනිබ්බායෙය්‍යාති නෙතං ඨානං විජ්ජති, සමාපත්තිං ආපජ්ජෙය්‍යාති ඨානමෙතං විජ්ජති. තත්ථ මිච්ඡත්තනියතො රාසි අරියසමාපත්තිං පටිපජ්ජිස්සතීති නෙතං ඨානං විජ්ජති, අනරියමිච්ඡාපටිපත්තිං පටිපජ්ජිස්සතීති ඨානමෙතං විජ්ජති. තත්ථ 
                <pb ed="P" n="0.0033"/> අනියතො රාසි සම්මාපටිපජ්ජමානං සම්මත්තනියතරාසිං ගමිස්සතීති ඨානමෙතං විජ්ජති, මිච්ඡාපටිපජ්ජමානො සම්මත්තනියතරාසිං ගමිස්සතීති නෙතං ඨානං විජ්ජති. සම්මාපටිපජ්ජමානං සම්මත්තනියතරාසිං ගමිස්සතීති ඨානමෙතං විජ්ජති, මිච්ඡාපටිපජ්ජමානං මිච්ඡත්තනියතරාසිං ගමිස්සතීති ඨානමෙතං විජ්ජති. ඉමෙ තයො අනුත්තරෙන බුද්ධචක්ඛුනා වොලොකෙන්තස්ස සම්මාසම්බුද්ධස්ස මෙ සතො ඉමෙ ධම්මා අනභිසම්බුද්ධාති එත්තවතා මං කොචි සහධම්මෙන පටිචොදිස්සතීති නෙතං ඨානං විජ්ජති, වීතරාගස්ස තෙ පටිජානතො අඛීණාසවතාය සහධම්මෙන කොචි පටිචොදිස්සතීති නෙතං ඨානං විජ්ජති. යතො පන ඉමස්ස අනියතස්ස රාසිස්ස ධම්මදෙසනා, සා න දිස්සති තක්කරස්ස සම්මාදුක්ඛක්ඛයායාති නෙතං ඨානං විජ්ජති, තථා ඔවදිතො යං පන මෙ අනියතරාසි සාවකො පුබ්බෙනාපරං විසෙසං න සච්ඡිකරිස්සතීති නෙතං ඨානං විජ්ජති.
            </div>
        </div>
        <div class="paragraph" para="19">
            <span class="paranum">19</span>
            <div class="bodytext"> යං ඛො මුනි නානප්පකාරස්ස නානානිරුත්තියො දෙවනාගයක්ඛානං දමෙති ධම්මෙ වවත්ථානෙන වත්වා කාරණතො අඤ්ඤං පාරං ගමිස්සතීති නෙතං ඨානං විජ්ජති. ධම්මපටිසම්භිදා. යතො පනිමා නිරුත්තිතො සත්ත සත්ත නිරුත්තියො නාභිසම්භුනෙය්‍යාති නෙතං ඨානං විජ්ජති. නිරුත්තිපටිසම්භිදා. නිරුත්ති ඛො පන අභිසමග්ගරතානං සාවකානං තමත්ථමවිඤ්ඤාපයෙති නෙතං ඨානං විජ්ජති. අත්ථපටිසම්භිදා 
                <pb ed="P" n="0.0034"/>. මහෙසක්ඛා දෙවපුත්තා උපසඞ්කමිත්වා පඤ්හෙ පුච්ඡිංසු 
                <pb ed="M" n="0.0191"/>. කායිකෙන වා මානසිකෙන වා පරිපීළිතස්ස හත්ථකුණීති වා පාදෙ වා ඛඤ්ජෙ දන්ධස්ස 
                <span class="note">(දන්තස්ස (පී. ක.))</span> සො අත්ථො න පරිභාජියතීති නෙතං ඨානං විජ්ජති. පටිභානපටිසම්භිදා. යම්හි තං තෙසං හොති තම්හි අසන්තං භවතීති නෙතං ඨානං විජ්ජති. යං හි නාසං තෙසං න භවති, තම්හි නාසං තෙසං භවිස්සතීති නෙතං ඨානං විජ්ජති. එවං සමුදයස්ස නිරොධාය දස අකුසලකම්මපථා. මාරො වා ඉන්දො වා බ්‍රහ්මා වා තථාගතො වා චක්කවත්තී වා සො වත නාම මාතුගාමො භවිස්සතීති නෙතං ඨානං විජ්ජති, පුරිසො අස්ස රාජා චක්කවත්තී සක්කො දෙවානමින්දො භවිස්සතීති ඨානමෙතං විජ්ජති. ඉතිස්ස එවරූපං බලං එවරූපං ඤාණං, ඉදං වුච්චති ඨානාට්ඨානඤාණං පඨමං තථාගතබලං තං නිද්දිසිතබ්බං. තීහි රාසීහි චතූහි වෙසාරජ්ජෙහි චතූහි පටිසම්භිදාහි 
                <pb ed="V" n="0.0189"/> පටිච්චසමුප්පාදස්ස පවත්තියං නිවත්තියං භාගියඤ්ච. කුසලං කුසලවිපාකෙසු ච උපපජ්ජති යඤ්ච ඉත්ථිපුරිසානං. ඉදං පඨමං බලං තථාගතො එවං ජානාති.
            </div>
            <div class="bodytext">යෙසං පන සම්මත්තනියතො රාසි, නායං සබ්බත්ථගාමිනී පටිපදා, නිබ්බානගාමිනීයෙවායං පටිපදා. තත්ථ සියා මිච්ඡත්තනියතො රාසි, එසාපි න සබ්බත්ථගාමිනී පටිපදා. සක්කායසමුදයගාමිනීයෙවායං පටිපදා 
                <pb ed="P" n="0.0035"/> හොතු, අයං තත්ථ තත්ථ පටිපත්තියා ඨිතො ගච්ඡති නිබ්බානං, ගච්ඡති අපායං, ගච්ඡති දෙවමනුස්සස්ස. යං යං වා පටිපදං පටිපජ්ජෙය්‍ය සබ්බත්ථ ගච්ඡෙය්‍ය, අයං සබ්බත්ථගාමිනී පටිපදා. යං එත්ථ ඤාණං යථාභූතං, ඉදං වුච්චති සබ්බත්ථගාමිනී පටිපදාඤාණං දුතියං තථාගතබලං.
            </div>
            <div class="bodytext">සා ඛො පනායං සබ්බත්ථගාමිනී පටිපදා නානාධිමුත්තා කෙචි කාමෙසු කෙචි දුක්කරකාරියං කෙචි අත්තකිලමථානුයොගමනුයුත්තා කෙචි සංසාරෙන සුද්ධිං පච්චෙන්ති කෙචි අනජ්ජාභාවනාති. තෙන තෙන චරිතෙන විනිබන්ධානං සත්තානං යං ඤාණං යථාභූතං නානාගතං ලොකස්ස අනෙකාධිමුත්තගතං යථාභූතං පජානාති. ඉදං තතියං තථාගතබලං.</div>
            <div class="bodytext">තත්ථ සත්තානං අධිමුත්තා භවන්ති ආසෙවන්ති භාවෙන්ති බහුලීකරොන්ති. තෙසං කම්මුපසයානං තදාධිමුත්තානං. සා චෙව ධාතු සංවහති. කතරා පනෙසා ධාතු නෙක්ඛම්මධාතු බලධාතු කාචි සම්පත්ති කාචි මිච්ඡත්තඤ්ච ධාතු අධිමුත්තා භවන්ති. අඤ්ඤතරා උත්තරි න සමනුපස්සන්ති. තෙ තදෙවට්ඨානං මයා 
                <pb ed="M" n="0.0192"/> ජරාමරණස්ස අභිනිවිස්ස වොහරන්ති ‘‘ඉදමෙව සච්චං මොඝමඤ්ඤ’’න්ති. යථා භගවා සක්කස්ස දෙවානමින්දස්ස භාසිතං. යං තත්ථ යථාභූතං ඤාණං. ඉදං වුච්චති චතුත්ථං තථාගතබලං.
            </div>
            <div class="bodytext">තත්ථ යංයෙව ධාතු 
                <span class="note">(යං යදෙව ධාතුං (ක.))</span> සෙට්ඨන්ති තං තං කායෙන ච වාචාය ච ආරම්භන්ති චෙතසිකො. ආරම්භො චෙතනා කම්මං කායිකා 
                <pb ed="P" n="0.0036"/> වාචසිකා ආරම්භො චෙතසිකත්තා කම්මන්තරං තථාගතො එවං පජානාති ‘‘ඉමිනා සත්තෙන එවං ධාතුකෙන එවරූපං කම්මං කතං, තං අතීතමද්ධානං ඉමිනා හෙතුනා තස්ස එවරූපො විපාකො විපච්චති එතරහි විපච්චිස්සති වා අනාගතමද්ධාන’’න්ති. එවං පච්චුප්පන්නමද්ධානං පජානාති ‘‘අයං පුග්ගලො එවංධාතුකො ඉදං කම්මං කරොති’’. තණ්හාය ච දිට්ඨියා ච ඉමිනා හෙතුනා න තස්ස විපාකො දිට්ඨෙයෙව ධම්මෙ නිබ්බත්තිස්සති, උපපජ්ජෙ වා’’ති අපරම්හි වා පරියායෙ එවං පජානාති ‘‘අයං පුග්ගලො එවරූපං කම්මං කරිස්සති අනාගතමද්ධානං, ඉමිනා හෙතුනා තස්ස එවරූපො විපාකො නිබ්බත්තිස්සති, ඉමිනා හෙතුනා යානි චත්තාරි 
                <pb ed="V" n="0.0190"/> කම්මට්ඨානානි ඉදං කම්මට්ඨානං පච්චුප්පන්නසුඛං ආයතිං ච සුඛවිපාකං’’ ...පෙ.... ඉති අයං අතීතානාගතපච්චුප්පන්නානං කම්මසමාදානානං හෙතුසො ඨානසො විපාකවෙමත්තතං පජානාති උච්චාවචා හීනපණීතතා, ඉදං වුච්චති කම්මවිපාකඤාණං පඤ්චමං තථාගතබලං.
            </div>
            <div class="bodytext">තථා සත්තා යං වා කම්මසමාදානං සමාදියන්තා තත්ථ එවං පජානාති ඉමස්ස පුග්ගලස්ස කම්මාධිමුත්තස්ස රාගචරිතස්ස නෙක්ඛම්මධාතූනං පාරිපූරිං ගච්ඡන්ති, තස්ස රාගානුගතෙ සුඤ්ඤමානස්ස පඨමං ඣානං සංකිලිස්සති, සචෙ පුන උත්තරි වායාමතො ඣානවොදානගතෙ මානසෙ විසෙසභාගියං පටිපදං අනුයුඤ්ජියති. තස්ස හි ඣානභාගියංයෙව පඨමජ්ඣානෙ ඨිතස්ස දුතියං ඣානං වොදානං ගච්ඡති, තතියඤ්ච 
                <pb ed="P" n="0.0037"/> ඣානං සමාපජ්ජිතුකාමස්ස සොමනස්සින්ද්‍රියං චිත්තං පරියාදාය තිට්ඨති, තස්ස සා පීති අවිසෙසභාගියං තතියං ඣානං ආදිස්ස තිට්ඨති. සචෙ තස්ස නිස්සරණං යථාභූතං පජානාති. තථාගතස්ස චතුත්ථජ්ඣානං වොදානං ගච්ඡතියෙව, චතුත්ථස්ස ඣානස්ස හානභාගියා ධම්මා, තෙ ච ධම්මා යත්ථ පජායන්ති යෙහි චතුත්ථජ්ඣානං වොදානං දිස්සති. එවං අජ්ඣාසයසමාපත්තියා යා චතස්සො සමාපත්තියො තීණි විමොක්ඛමුඛානි අට්ඨ විමොක්ඛඣානානීති චත්තාරි ඣානානි විමොක්ඛාති. අට්ඨ ච විමොක්ඛා තීණි ච විමොක්ඛමුඛානි. සමාධීති චත්තාරො 
                <pb ed="M" n="0.0193"/> සමාධී - ඡන්දසමාධි වීරියසමාධි චිත්තසමාධි වීමංසාසමාධීති. සමාපත්තියො චතස්සො අජ්ඣාසයසමාපත්තියො ඉති ඉමෙසං ඣානානං විමොක්ඛසමාපත්තීති එවරූපො සංකිලෙසො රාගචරිතස්ස පුග්ගලස්ස. එවං දොසචරිතස්ස. මොහචරිතස්ස. රාගචරිතස්ස පුග්ගලස්ස එවරූපං වොදානං ඉති යං එත්ථ ඤාණං යථාභූතං අසාධාරණං සබ්බසත්තෙහි. ඉදං වුච්චති ඡට්ඨං තථාගතබලං.
            </div>
            <div class="bodytext">තත්ථ තථාගතො එවං පජානාති ලොකිකා ධම්මා ලොකුත්තරා ධම්මා භාවනාභාගියං ඉන්ද්‍රියං නාමං ලභන්ති. ආධිපතෙය්‍යභූමිං උපාදාය බලං නාමං ලභන්ති ථාමගතං මනො මනින්ද්‍රියං තං උපාදාය. වීරියං නාමං ලභන්ති ආරම්භධාතුං උපාදාය. ඉතිස්ස දෙව එවරූපං ඤාණං ඉමෙහි ච ධම්මෙහි ඉමෙ පුග්ගලා සමන්නාගතාතිපි ධම්මදෙසනං අකාසි. ආකාරතො ච වොකාරතො ච ආසයජ්ඣාසයස්ස 
                <pb ed="P" n="0.0038"/> අධිමුත්තිසමන්නාගතානං. ඉදං වුච්චති පරසත්තානං පරපුග්ගලානං ඉන්ද්‍රියබලවීරියවෙමත්තතං ඤාණං සත්තමං තථාගතබලං.
            </div>
            <div class="bodytext">තත්ථ ච තථාගතො ලොකාදීසු ච භූමීසු සංයොජනානඤ්ච සෙක්ඛානං ද්වීහි බලෙහි ගතිං පජානාති, පුබ්බෙනිවාසානුස්සතියා අතීතෙ සංසාරෙ එතරහි ච පච්චුප්පන්නෙ දිබ්බචක්ඛුනා චුතූපපාතං ඉති ඉමානි ද්වෙ බලානි දිබ්බචක්ඛුතො අභිනීහිතානි. සො අතීතමද්ධානං දිබ්බස්ස 
                <pb ed="V" n="0.0191"/> චක්ඛුනො ගොචරො සො එතරහි සති ගොචරො ඉති අත්තනො ච පරෙසං ච පුබ්බෙනිවාසඤාණං අනෙකවිධං නානප්පකාරකං පච්චුප්පන්නමද්ධානං දිබ්බෙන චක්ඛුනා ඉමානි ද්වෙ තථාගතබලානි, අට්ඨමං පුබ්බෙනිවාසො, නවමං දිබ්බචක්ඛු.
            </div>
            <div class="bodytext">පුන චපරං තථාගතො අරියපුග්ගලානං ඣානං වොදානං නිබ්බෙධභාගියං පජානාති අයං පුග්ගලො ඉමිනා මග්ගෙන ඉමාය පටිපදාය ආසවානං ඛයා අනාසවං චෙතොවිමුත්තිං පඤ්ඤාවිමුත්තිං දිට්ඨෙව ධම්මෙ සච්ඡිකත්වා උපසම්පජ්ජ විහරතීති ඉති අත්තනො ච ආසවානං ඛයං ඤාණං දිට්ඨෙකට්ඨානං චතුභූමිමුපාදාය යාව නවන්නං අරහන්තානං ආසවක්ඛයො ඔධිසො සෙක්ඛානං අනොධිසො අරහන්තානං. තත්ථ චෙතොවිමුත්ති ද්වීහි ආසවෙහි අනාසවා කාමාසවෙන ච භවාසවෙන ච, පඤ්ඤාවිමුත්ති ද්වීහි ආසවෙහි අනාසවා දිට්ඨාසවෙන ච අවිජ්ජාසවෙන ච, ඉමාසං ද්වින්නං විමුත්තීනං යථාභූතං 
                <pb ed="P" n="0.0039"/> ඤාණං, ඉදං වුච්චති ආසවක්ඛයෙ ඤාණං. දසමං තථාගතබලං.
            </div>
        </div>
        <div class="paragraph" para="20">
            <span class="paranum">20</span>
            <div class="bodytext"> ඉමෙසු 
                <pb ed="M" n="0.0194"/> දසසු බලෙසු ඨිතො තථාගතො පඤ්චවිධං සාසනං දෙසෙති සංකිලෙසභාගියං වාසනාභාගියං දස්සනභාගියං භාවනාභාගියං අසෙක්ඛභාගියං. තත්ථ යො තණ්හාසංකිලෙසො, ඉමස්ස අලොභො නිස්සරණං. යො දිට්ඨිසංකිලෙසො, ඉමස්ස අමොහො නිස්සරණං. යො දුච්චරිතසංකිලෙසො, ඉමස්ස තීණි කුසලානි නිස්සරණං. කිං නිදානං? තීණි ඉමානි 
                <span class="note">(තීණි හි ඉමානි (පී.))</span> මනොදුච්චරිතානි - අභිජ්ඣා බ්‍යාපාදො මිච්ඡාදිට්ඨි. තත්ථ අභිජ්ඣා මනොදුච්චරිතං කායකම්මං උපට්ඨපෙති, අදින්නාදානං සබ්බඤ්ච තදුපනිබ්බද්ධං වාචාකම්මං උපට්ඨපෙති, මුසාවාදඤ්ච සබ්බවිතථං සබ්බං වාචමභාවං සබ්බමක්ඛං පලාසං අභිජ්ඣා අකුසලමූලන්ති, සුචරිතෙ සුචරිතං මුසාවාදා අදින්නාදානා අභිජ්ඣාය චෙතනා, තත්ථ බ්‍යාපාදො මනොදුච්චරිතං කායකම්මං උපට්ඨපෙති, පාණාතිපාතං සබ්බඤ්ච මෙතං ආකඩ්ඪනං පරිකඩ්ඪනං නිබ්බද්ධං රොචනං වාචාකම්මං උපට්ඨපෙති, පිසුණවාචං ඵරුසවාචං මිච්ඡාදිට්ඨි මනොදුච්චරිතඤ්ච අභිජ්ඣං බ්‍යාපාදං මිච්ඡාදිට්ඨිං පයොජෙති, තස්ස යො කොචි මිච්ඡාදිට්ඨි චාගො රාගජො වා දොසජො වා සබ්බසො මිච්ඡාදිට්ඨි සම්භූතො ඉමිනා කාරණෙන මිච්ඡාදිට්ඨිං උපට්ඨපෙති, කාමෙසුමිච්ඡාචාරං වචීකම්මං උපට්ඨපෙති සම්ඵප්පලාපං. ඉමානි 
                <pb ed="P" n="0.0040"/> තීණි දුච්චරිතානි අකුසලමූලානි.
            </div>
            <div class="bodytext">යා අභිජ්ඣා, සො ලොභො. යො බ්‍යාපාදො, සො දොසො. යා මිච්ඡාදිට්ඨි, සො මොහො. තානි අට්ඨ මිච්ඡත්තානි උපට්ඨපෙන්ති. තෙසු ගහිතෙසු තීසු අකුසලමූලෙසු දසවිධං අකුසලමූලං පාරිපූරිං ගච්ඡති, තස්ස තිවිධස්ස දුච්චරිතසංකිලෙසස්ස වාසනාභාගියඤ්ච සුත්තං නිස්සරණං. තත්ථ 
                <pb ed="V" n="0.0192"/> යො බහුසිතො නිද්දෙසො යථා ලොභො දොසො මොහොපි, තත්ථ අසිතුං එත්ථ ලොභො උස්සදො තෙන කාරණෙන තෙසු වා ධම්මෙසු ලොභො පඤ්ඤපියති. තත්ථායං මොහො අකුසලං මොහො අයං අවිජ්ජා, සා චතුබ්බිධා රූපෙ අභිනිවිට්ඨා, රූපං අත්තතො සමනුපස්සති, අවිජ්ජාගතො රූපවන්තං අත්තානං, අත්තනි වා රූපං, රූපස්මිං වා අත්තානං. තත්ථ කතමං පදං සක්කායදිට්ඨියා උච්ඡෙදං වදති ‘‘තං ජීවං තං සරීර’’න්ති නත්ථිකදිට්ඨි අධිච්චසමුප්පන්නදිට්ඨි ච අඤ්ඤො ච කරොති, අඤ්ඤො පටිසංවෙදියති. පච්ඡිමසට්ඨිකප්පානං තීණි පදානි සක්කායදිට්ඨියා සස්සතං භජන්ති ‘‘අඤ්ඤං ජීවං අඤ්ඤං සරීර’’න්ති අකිරියඤ්ච තං දුක්ඛමිච්ඡතො අහෙතුකා ච පතන්ති අනජ්ඣාභාවො ච කම්මානං සබ්බඤ්ච මානයි 
                <span class="note">(මානති (පී.))</span>. තත්ථ ‘‘ඉදමෙව සච්චං මොඝමඤ්ඤ’’න්ති සංසාරෙන 
                <pb ed="M" n="0.0195"/> සුද්ධි ආජීවකා ඡළාසීති පඤ්ඤපෙන්ති. යථාරූපෙ සක්කායදිට්ඨියා චතුවත්ථුකා, එවං පඤ්චසු ඛන්ධෙසු වීසතිවත්ථුකා සක්කායදිට්ඨියා සස්සතං භජති. අඤ්ඤාජීවකා ච සස්සතවාදිකෙ ච සීලබ්බතං භජන්ති පරාමසන්ති 
                <pb ed="P" n="0.0041"/> ඉමිනා භවිස්සාමි දෙවො වා දෙවඤ්ඤතරො වා, අයං සීලබ්බතපරාමාසො. තත්ථ සක්කායදිට්ඨියා සො රූපං අත්තතො සමනුපස්සති, ‘‘තං ජීවං තං සරීර’’මිති තං කඞ්ඛති විචිකිච්ඡති නාධිමුච්චති නාභිප්පසීදති පුබ්බන්තෙ අපරන්තෙ පුබ්බන්තාපරන්තෙ...පෙ.... ඉති වාසනාභාගියෙසු ඨිතස්ස අයං උපක්කිලෙසො.
            </div>
        </div>
        <div class="paragraph" para="21">
            <span class="paranum">21</span>
            <div class="bodytext"> තත්ථ සද්ධින්ද්‍රියෙන සබ්බං විචිකිච්ඡිතං පජහති, පඤ්ඤින්ද්‍රියෙන උදයබ්බයං පස්සති, සමාධින්ද්‍රියෙන චිත්තං එකොදි කරොති වීරියින්ද්‍රියෙන ආරභති. සො ඉමෙහි පඤ්චහි ඉන්ද්‍රියෙහි සද්ධානුසාරී අවෙච්චප්පසාදෙ නිරතො අනන්තරියං සමාධිං උප්පාදෙති. ඉන්ද්‍රියෙහි සුද්ධෙහි ධම්මානුසාරී අප්පච්චයතාය අනන්තරියං සමාධිං උප්පාදෙති. සො ‘‘ඉදං දුක්ඛ’’න්ති යථාභූතං පජානාති. සච්චානි ඉදං දස්සනභාගියං සුත්තං. තස්ස පඤ්චන්නං ඔරම්භාගියානං සංයොජනානං තීණි සංයොජනානි දස්සනපහාතබ්බානි සබ්බෙන සබ්බං පහීනානි ද්වෙ පුග්ගලකතානි. තත්ථ තීණි අකුසලමූලානි භාවනාපහාතබ්බානි උපරික්ඛිත්තානි ඡ භවෙ නිබ්බත්තෙන්ති. තත්ථ තෙසු අභිජ්ඣාය ච බ්‍යාපාදෙසු තනුකතෙසු ඡ භවා පරික්ඛයා මරියාදං ගච්ඡන්ති, ද්වෙ භවා අවසිට්ඨා. තස්ස අභිජ්ඣා ච බ්‍යාපාදො ච සබ්බෙන සබ්බං පරික්ඛීණා හොන්ති. එකො භවො අවසිට්ඨො හොති. සො ච මානවසෙන නිබ්බත්තෙති. කිඤ්චාපි එත්ථ අඤ්ඤෙපි චත්තාරො කිලෙසා රූපරාගො භවරාගො අවිජ්ජා උද්ධච්චං කෙතුස්මිමානභූතා නප්පටිබලා අස්මිමානං විනිවත්තෙතුං, සබ්බෙපි 
                <pb ed="P" n="0.0042"/> තෙ අස්මිමානස්ස පහානං ආරභතෙ. ඛීණෙසු න ච තෙසු ඉදමුත්තරිදස්සනභූමියං පඤ්චසු සෙක්ඛපුග්ගලෙසු තීසු ච පටිප්පන්නකෙසු ද්වීසු ච ඵලට්ඨෙසු භාවනාභාගියං සුත්තං. තදුත්තරි අසෙක්ඛභාගියසුත්තං, කත්ථචි භූමි නිපීළියති. ඉදඤ්ච පඤ්චමං සුත්තං. තිණ්ණං පුග්ගලානං දෙසිතං පුථුජ්ජනස්ස සෙක්ඛස්ස අසෙක්ඛස්ස සංකිලෙසභාගියං වාසනාභාගියං. පුථුජ්ජනස්ස 
                <pb ed="V" n="0.0193"/> දස්සනභාගියං. භාවනාභාගියං පඤ්චන්නං සෙක්ඛානං. යං පඨමනිද්දිට්ඨං අසෙක්ඛභාගියං සබ්බෙසං අරහන්තානං. සා පන පඤ්චවිධා සත්තවීසආකාරෙ 
                <span class="note">(සත්තවීසං ආකාරෙ (පී.))</span> පරියෙසිතබ්බං. එතෙසු තස්ස ගතීනං තතො උත්තරි. තඤ්ච ඛො සඞ්ඛෙපෙන පඤ්ඤාසාය ආකාරෙහි 
                <pb ed="M" n="0.0196"/> සම්පතති, යෙ පඤ්ඤාස ආකාරා සාසනෙ නිද්දිට්ඨා, තෙ සඞ්ඛිපියන්තා දසහි ආකාරෙහි පතන්ති. යෙ අරියසච්චං නික්ඛෙපෙන ඨිතෙ සඞ්ඛිපියත්තා අට්ඨසු ආකාරෙසු පතන්ති. චතූසු ච සාධාරණෙසු සුත්තෙසු යා හාරසම්පාතස්ස භූමි, තෙ සඞ්ඛිපියන්තා පඤ්චසු සුත්තෙසු පතන්ති. සංකිලෙසභාගියෙ වාසනාභාගියෙ භාවනාභාගියෙ නිබ්බෙධභාගියෙ අසෙක්ඛභාගියෙ ච. තෙ සඞ්ඛිපියන්තා චතූසු සුත්තෙසු පතන්ති. සංකිලෙසභාගියෙ වාසනාභාගියෙ නිබ්බෙධභාගියෙ අසෙක්ඛභාගියෙ ච. තෙ සඞ්ඛිපියමානා තීසු සුත්තෙසු පතන්ති, පුථුජ්ජනභාගියෙ සෙක්ඛභාගියෙ අසෙක්ඛභාගියෙ ච. තෙ සඞ්ඛිපියන්තා ද්වීසු සුත්තෙසු පතන්ති නිබ්බෙධභාගියෙ ච පුබ්බයොගභාගියෙ ච. යථා වුත්තං 
                <pb ed="P" n="0.0043"/> භගවතා ද්වෙ අත්ථවසෙ සම්පස්සමානා තථාගතා අරහන්තො සම්මාසම්බුද්ධා ධම්මං දෙසෙන්ති සුත්තං ගෙය්‍යං...පෙ.... සත්ථා පුබ්බයොගසමන්නාගතෙ අප්පකසිරෙන මඤ්ඤමානා වසියන්ති පුබ්බයොගා ච භවිස්සන්ති සන්තානං මඤ්ඤමානාධරාය. තත්ථ පඤ්ඤාවෙමත්තතං අත්තනො සමනුපස්සමානෙන අට්ඨවිධෙ සුත්තසඞ්ඛෙපෙ, යත්ථ යත්ථ සක්කොති, තත්ථ තත්ථ යොජෙතබ්බං. තත්ථ තත්ථ යොජෙත්වා සුත්තස්ස අත්ථො නිද්දිසිතබ්බො. න හි සති වෙදනා මනො ධාරෙත්වා සක්කා යෙන කෙනචි සුත්තස්ස අත්ථො යථාභූතං නිද්දිසිතුං.
            </div>
        </div>
        <div class="centre ending">
            <span class="bold">තත්ථ පුරිමකානං සුත්තානං ඉමා උද්දානගාථා</span>
        </div>
        <div class="paragraph udana" para="udana">
            <div class="gatha">කාමන්ධා ජාලසඤ්ඡන්නා, පඤ්ච නීවරණානි ච;</div>
            <div class="gathalast">මනොපුබ්බඞ්ගමා ධම්මා, මහානාමො ච සාකියො.</div>
            <div class="gatha">උද්ධං අධො විප්පමුත්තො, යඤ්ච සීලකිමත්ථියා;</div>
            <div class="gathalast">යස්ස සෙලූපමං චිත්තං, උපතිස්ස පුච්ඡාදිකා.</div>
            <div class="gatha">යස්ස කායගතාසති, ඡන්නං තමොපරායණො;</div>
            <div class="gathalast">න තං දළ්හං චෙතසිකං, අයං ලොකොතිආදිකං.</div>
            <div class="gatha">චත්තාරො චෙව පුග්ගලා, දදතො පුඤ්ඤං පවඩ්ඪිතං;</div>
            <div class="gathalast">සොතානුගතධම්මෙසු, ඉමා තෙසං උද්දානගාථා.</div>
        </div>
        <div class="paragraph" para="22">
            <span class="paranum">22</span>
            <div class="bodytext"> තත්ථ 
                <pb ed="V" n="0.0194"/> කතමා ආණත්ති?
            </div>
            <div class="gatha">සචෙ භායථ 
                <span class="note">(උදා. 44)</span> දුක්ඛස්ස, සචෙ වො දුක්ඛමප්පියං;
            </div>
            <div class="gathalast">මාකත්ථ පාපකං කම්මං, ආවි වා යදි වා රහො.</div>
            <div class="bodytext">‘‘අතීතෙ 
                <pb ed="M" n="0.0197"/>, රාධ, රූපෙ අනපෙක්ඛො හොහී’’ති විත්ථාරෙන කාතබ්බා. ‘‘සීලවන්තෙන 
                <pb ed="P" n="0.0044"/>, ආනන්ද, පුග්ගලෙන සදා කරණීයා කින්තිමෙ අවිප්පටිසාරො අස්සා’’ති. අයං වුච්චති ආණත්ති.
            </div>
            <div class="bodytext">තත්ථ කතමං ඵලං?</div>
            <div class="gatha">ධම්මො හවෙ රක්ඛති ධම්මචාරිං, ඡත්තං මහන්තං යථ වස්සකාලෙ;</div>
            <div class="gathalast">එසානිසංසො ධම්මෙ සුචිණ්ණෙ, න දුග්ගතිං ගච්ඡති ධම්මචාරී.</div>
        </div>
        <div class="centre ending">ඉදං ඵලං.</div>
        <div class="paragraph" para="">
            <div class="bodytext">තත්ථ කතමො උපායො?</div>
            <div class="gatha">‘‘සබ්බෙ ධම්මා 
                <span class="note">(ධ. ප. 279)</span> අනත්තා’’ති, යදා පඤ්ඤාය පස්සති;
            </div>
            <div class="gathalast">අථ නිබ්බින්දති දුක්ඛෙ, එස මග්ගො විසුද්ධියා.</div>
            <div class="bodytext">‘‘සත්තහඞ්ගෙහි සමන්නාගතො ඛො, භික්ඛු, අපි හිමවන්තං පබ්බතරාජානං චාලෙය්‍ය, කො පන වාදො ඡවං අවිජ්ජං සත්තකෙසු’’ වෙය්‍යාකරණං කාතබ්බං. අයං උපායො.</div>
            <div class="bodytext">තත්ථ කතමා ආණත්ති ච ඵලඤ්ච?</div>
            <div class="gatha">සචෙ භායථ දුක්ඛස්ස, සචෙ වො දුක්ඛමප්පියං;</div>
            <div class="gathalast">මාකත්ථ පාපකං කම්මං, ආවි වා යදි වා රහො.</div>
            <div class="gatha">සචෙ හි පාපකං කම්මං, කරොථ වා කරිස්සථ;</div>
            <div class="gathalast">න වො දුක්ඛා පමොක්ඛාත්ථි, උපච්චාපි පලායතං 
                <span class="note">(පලායතො (පී.))</span>.
            </div>
            <div class="bodytext">පුරිමිකාය 
                <pb ed="V" n="0.0195"/> ගාථාය ආණත්ති පච්ඡිමිකාය ඵලං. සීලෙ පතිට්ඨාය ද්වෙ ධම්මා භාවෙතබ්බා යා ච චිත්තභාවනා යා ච පඤ්ඤාභාවනා යා ච ආණත්ති රාගවිරාගා ච ඵලං.
            </div>
            <div class="bodytext">තත්ථ 
                <pb ed="P" n="0.0045"/> කතමං ඵලඤ්ච උපායො ච?
            </div>
            <div class="gatha">සීලෙ පතිට්ඨාය 
                <span class="note">(සං. නි. 1.23)</span> නරො සපඤ්ඤො, චිත්තං පඤ්ඤඤ්ච භාවයං;
            </div>
            <div class="gathalast">ආතාපී නිපකො භික්ඛු, සො ඉමං විජටයෙ ජටං.</div>
            <div class="bodytext">පුරිමිකාය අඩ්ඪගාථාය උපායො, පච්ඡිමිකාය අඩ්ඪගාථාය ඵලං. නන්දියො 
                <span class="note">(නන්දිකො (පී. ක.))</span> සක්කො ඉසිවුත්ථපුරිරිකාමඑකරක්ඛෙ 
                <span class="note">(ඉසිවුත්ත... (පී.))</span> සුත්තං මූලතො උපාදාය යාව 
                <pb ed="M" n="0.0198"/> ඡසු ධම්මෙසු. උත්තරි පඤ්චසු ධම්මෙසු යාචයොගො 
                <span class="note">(යො ච යොගො (පී.))</span> කරණීයො, අයං උපායො. අසහගතස්ස කාමාසවාපි චිත්තං මුච්චතීති. සබ්බාසු ඡසු තීසු. අයං උපායො ච ඵලඤ්ච.
            </div>
            <div class="bodytext">තත්ථ කතමා ආණත්ති ච ඵලඤ්ච උපායො ච?</div>
            <div class="gatha">සුඤ්ඤතො ලොකං අවෙක්ඛස්සු, මොඝරාජ සදා සතො;</div>
            <div class="gathalast">අත්තානුදිට්ඨිං උහච්ච 
                <span class="note">(ඌහච්ච (සු. නි. 1125))</span>, එවං මච්චුතරො සියා.
            </div>
            <div class="bodytext">‘‘සුඤ්ඤතො ලොකං අවෙක්ඛස්සු, මොඝරාජා’’ති ආණත්ති. ‘‘සදා සතො’’ති උපායො. ‘‘අත්තානුදිට්ඨිං උහච්ච, එවං මච්චුතරො සියා’’ති ඵලං. සමාධිං, භික්ඛවෙ, භාවෙථ, සමාහිතො, භික්ඛවෙ, භික්ඛු රූපං අනිච්චන්ති පජානාති. එවං පස්සං අරියසාවකො පරිමුච්චති ජාතියාපි...පෙ.... උපායාසෙහිපි ඉධ තීණිපි’’.</div>
        </div>
        <div class="paragraph" para="23">
            <span class="paranum">23</span>
            <div class="bodytext"> තත්ථ කතමො අස්සාදො?</div>
            <div class="bodytext">කාමං කාමයමානස්ස, තස්ස චෙතං සමිජ්ඣති. අයං අස්සාදො.</div>
            <div class="bodytext">‘‘ධම්මචරියා 
                <pb ed="P" n="0.0046"/> සමචරියා කුසලචරියා හෙතූහි, බ්‍රාහ්මණ, එවමිධෙකච්චෙ සත්තා කායස්ස භෙදා සුගතිං සග්ගං ලොකං උපපජ්ජන්ති’’. අයං අස්සාදො.
            </div>
            <div class="bodytext">තත්ථ 
                <pb ed="V" n="0.0196"/> කතමො ආදීනවො?
            </div>
            <div class="bodytext">කාමෙසු වෙ හඤ්ඤතෙ සබ්බා මුච්චෙව - අයං ආදීනවො. පසෙනදිසංයුත්තකෙ සුත්තෙ පබ්බතොපමා - අයං ආදීනවො.</div>
            <div class="bodytext">තත්ථ කතමං නිස්සරණං?</div>
            <div class="gatha">යො කාමෙ පරිවජ්ජෙති, සප්පස්සෙව පදා සිරො;</div>
            <div class="gathalast">සොමං විසත්තිකං ලොකෙ, සතො සමතිවත්තති.</div>
            <div class="bodytext">සංයුත්තකෙ සුත්තං පාරිච්ඡත්තකො පණ්ඩුපලාසො සන්නිපලාසො - ඉදං නිස්සරණං.</div>
            <div class="bodytext">තත්ථ 
                <pb ed="M" n="0.0199"/> කතමො අස්සාදො ච ආදීනවො ච?
            </div>
            <div class="gatha">යානි 
                <span class="note">(ජා. 1.2.144 දුකනිපාතෙ)</span> කරොති පුරිසො, තානි අත්තනි පස්සති;
            </div>
            <div class="gathalast">කල්‍යාණකාරී කල්‍යාණං, පාපකාරී ච පාපකං.</div>
            <div class="bodytext">තත්ථ යං පාපකාරී පච්චනුභොති අයං අස්සාදො. ලාභාලාභඅට්ඨකෙසු බ්‍යාකරණං, තත්ථ අලාභො අයසො නින්දා දුක්ඛං, අයං ආදීනවො. ලාභො යසො සුඛං පසංසා, අයං අස්සාදො.</div>
            <div class="bodytext">තත්ථ කතමං අස්සාදො ච නිස්සරණඤ්ච?</div>
            <div class="gatha">‘‘සුඛො විපාකො පුඤ්ඤානං, අධිප්පායො ච ඉජ්ඣති;</div>
            <div class="gathalast">ඛිප්පඤ්ච පරමං සන්තිං, නිබ්බානමධිගච්ඡතී’’ති.</div>
            <div class="bodytext">යො ච විපාකො පුඤ්ඤානං යා ච අධිප්පායස්ස ඉජ්ඣනා, අයං අස්සාදො. යං ඛිප්පඤ්ච පරමං සන්තිං නිබ්බානමධිගච්ඡති, ඉදං නිස්සරණං.</div>
            <div class="bodytext">බාත්තිංසාය චෙව මහාපුරිසලක්ඛණෙහි සමන්නාගතස්ස මහාපුරිසස්ස ද්වෙයෙව ගතියො හොන්ති, සචෙ 
                <pb ed="V" n="0.0197"/> අගාරං අජ්ඣාවසති, රාජා 
                <pb ed="P" n="0.0047"/> හොති චක්කවත්තී යාව අභිවිජිනිත්වා අජ්ඣාවසති අයං අස්සාදො. සචෙ අගාරස්මා අනගාරියං පබ්බජති සබ්බෙන ඔඝෙන 
                <span class="note">(ඔසධෙන (පී. ක.))</span> නිස්සරණං අයං අස්සාදො ච නිස්සරණඤ්ච.
            </div>
            <div class="bodytext">තත්ථ කතමො ආදීනවො ච නිස්සරණඤ්ච?</div>
            <div class="gatha">ආදානස්ස 
                <span class="note">(ආදින්නස්ස (ක.))</span> භයං ඤත්වා, ජාතිමරණසම්භවං;
            </div>
            <div class="gathalast">අනාදාතුං නිබ්බත්තති, ජාතිමරණසඞ්ඛයා.</div>
            <div class="bodytext">පුරිමිකාය අඩ්ඪගාථාය ජාතිමරණසම්භවො ආදීනවො. අනාදාතුං නිබ්බත්තති ජාතිමරණසඞ්ඛයාති නිස්සරණං.</div>
            <div class="bodytext">කිච්ඡං වතායං ලොකො ආපන්නො යමිදං ජායතෙ ච මීයතෙ ච. යාව කුදස්සුනාමස්ස දුක්ඛස්ස අන්තො භවිස්සති පරතො වාති එත්ථ යා උපරික්ඛා, අයං ආදීනවො. යො ගෙධං ඤත්වා අභිනික්ඛමති යාව පුරාණකාය රාජධානියා, ඉදං නිස්සරණං. අයං ආදීනවො ච නිස්සරණඤ්ච.</div>
            <div class="bodytext">තත්ථ 
                <pb ed="M" n="0.0200"/> කතමො අස්සාදො ච ආදීනවො ච නිස්සරණඤ්ච?
            </div>
            <div class="gatha">කාමා හි චිත්‍රා විවිධා 
                <span class="note">(මධුරා (ථෙරගා. 787))</span> මනොරමා, විරූපරූපෙහි මථෙන්ති චිත්තං;
            </div>
            <div class="gathalast">තස්මා අහං 
                <span class="note">(ථෙරගා. 787)</span> පබ්බජිතොම්හි රාජ, අපණ්ණකං සාමඤ්ඤමෙව සෙය්‍යො.
            </div>
            <div class="bodytext">යං ‘‘කාමා හි චිත්‍රා විවිධා මනොරමා’’ති අයං අස්සාදො. යං ‘‘විරූපරූපෙහි මථෙන්ති චිත්ත’’න්ති අයං ආදීනවො. යං අහං 
                <pb ed="P" n="0.0048"/> අගාරස්මා පබ්බජිතොම්හි රාජ අපණ්ණකං සාමඤ්ඤමෙව සෙය්‍යොති ඉදං නිස්සරණං.
            </div>
            <div class="bodytext">බලවං බාලොපමසුත්තං යං ආසාය වා වෙදනීයං කම්මං ගාහති, තථා චෙපි යං යං පාපකම්මං අනුභොති, තත්ථ දුක්ඛවෙදනීයෙන කම්මෙන අභාවිතකායෙන ච යාව පරිත්තචෙතසො ච ආදීනවං දස්සෙති සුඛවෙදනීයෙන කම්මෙන අස්සාදෙති. යං පුරාසදිසො හොති. භාවිතචිත්තො භාවිතකායො භාවිතපඤ්ඤො මහානාමො අපරිත්තචෙතසො, ඉදං නිස්සරණං.</div>
        </div>
        <div class="paragraph" para="24">
            <span class="paranum">24</span>
            <div class="bodytext"> තත්ථ 
                <pb ed="V" n="0.0198"/> කතමං ලොකිකං සුත්තං?
            </div>
            <div class="gatha">න හි පාපං කතං කම්මං, සජ්ජුඛීරංව මුච්චති;</div>
            <div class="gathalast">ඩහන්තං බාලමන්වෙති, භස්මච්ඡන්නොව 
                <span class="note">(භස්මාඡන්නොව (ක.) පස්ස ධ. ප. 71)</span> පාවකො.
            </div>
            <div class="bodytext">චත්තාරි අගතිගමනානි, ඉදං ලොකිකං සුත්තං.</div>
            <div class="bodytext">තත්ථ කතමං ලොකුත්තරං සුත්තං?</div>
            <div class="gatha">‘‘යස්සින්ද්‍රියානි සමථඞ්ගතානි 
                <span class="note">(සමථං ගතානි (පී.) පස්ස ධ. ප. 94)</span>, අස්සා යථා සාරථිනා සුදන්තා;
            </div>
            <div class="gathalast">පහීනමානස්ස අනාසවස්ස, දෙවාපි තස්ස පිහයන්ති තාදිනො’’ති.</div>
            <div class="bodytext">‘‘අරියං වො, භික්ඛවෙ, සම්මාසමාධිං දෙසෙස්සාමී’’ති ඉදං ලොකුත්තරං සුත්තං.</div>
            <div class="bodytext">තත්ථ 
                <pb ed="M" n="0.0201"/> කතමං ලොකිකං ලොකුත්තරඤ්ච සුත්තං?
            </div>
            <div class="gatha">සත්තියා විය ඔමට්ඨො, දය්හමානොව මත්ථකෙ;</div>
            <div class="gathalast">කාමරාගප්පහානාය, සතො භික්ඛු පරිබ්බජෙ.</div>
            <div class="gatha">‘‘සත්තියා විය ඔමට්ඨො, දය්හමානොව මත්ථකෙ’’ති ලොකිකං;</div>
            <div class="gathalast">‘‘කාමරාගප්පහානාය, සතො භික්ඛු පරිබ්බජෙ’’ති ලොකුත්තරං;</div>
            <div class="bodytext">කබළීකාරෙ 
                <pb ed="P" n="0.0049"/> ආහාරෙ අත්ථි ඡන්දොති ලොකිකං. නත්ථි ඡන්දොති ලොකුත්තරං සුත්තං.
            </div>
            <div class="bodytext">තත්ථ කතමං කම්මං?</div>
            <div class="gatha">යො පාණමතිපාතෙති, මුසාවාදඤ්ච භාසති;</div>
            <div class="gathalast">ලොකෙ අදින්නං ආදියති 
                <span class="note">(ආදියි (ක.) පස්ස අ. නි. 5.174)</span>, පරදාරඤ්ච ගච්ඡති.
            </div>
            <div class="gatha">සුරාමෙරයපානඤ්ච, යො නරො අනුයුඤ්ජති;</div>
            <div class="gathalast">අප්පහාය 
                <pb ed="V" n="0.0199"/> පඤ්ච වෙරානි, දුස්සීලො ඉති වුච්චති.
            </div>
            <div class="bodytext">තීණිමානි, භික්ඛවෙ, දුච්චරිතානි. ඉදං කම්මං.</div>
            <div class="bodytext">තත්ථ කතමො විපාකො?</div>
            <div class="bodytext">සට්ඨිවස්සසහස්සානි, යථාරූපී විපච්චගා.</div>
            <div class="bodytext">‘‘දිට්ඨා මයා, භික්ඛවෙ 
                <span class="note">(සං. නි. 4.135)</span>, ඡ ඵස්සායතනිකා නාම නිරයා. දිට්ඨා මයා, භික්ඛවෙ, ඡ ඵස්සායතනිකා නාම සග්ගා’’. අයං විපාකො.
            </div>
            <div class="bodytext">තත්ථ කතමං කම්මඤ්ච විපාකො ච?</div>
            <div class="gatha">අයසාව මලං සමුට්ඨිතං, තතුට්ඨාය තමෙව ඛාදති;</div>
            <div class="gathalast">එවං අතිධොනචාරිනං, සානි කම්මානි නයන්ති දුග්ගතිං.</div>
            <div class="bodytext">අයසාව මලං සමුට්ඨිතං, යාව සානි කම්මානීති ඉදං කම්මං. නයන්ති දුග්ගතින්ති විපාකො.</div>
            <div class="bodytext">චතූසු සම්මාපටිපජ්ජමානො මාතරි පිතරි තථාගතෙ තථාගතසාවකෙ 
                <pb ed="P" n="0.0050"/> යා සම්මාපටිපත්ති, ඉදං කම්මං. යං දෙවෙසු උපපජ්ජති, අයං විපාකො. ඉදං කම්මඤ්ච විපාකො ච.
            </div>
        </div>
        <div class="paragraph" para="25">
            <span class="paranum">25</span>
            <div class="bodytext"> තත්ථ 
                <pb ed="M" n="0.0202"/> කතමං නිද්දිට්ඨං සුත්තං?
            </div>
            <div class="gatha">නෙලඞ්ගො සෙතපච්ඡාදො, එකාරො වත්තතී 
                <span class="note">(වත්තතෙ (ක.) උදා. 65)</span> රථො;
            </div>
            <div class="gatha">අනීඝං පස්ස ආයන්තං, ඡින්නසොතං අබන්ධනං;</div>
            <div class="gathalast">යං වා චිත්තං සමණෙසු, චිත්තාගහපති දිස්සති.</div>
            <div class="bodytext">එවං ඉමාය ගාථාය නිද්දිට්ඨො අත්ථො.</div>
            <div class="bodytext">ගොපාලකොපමෙ 
                <pb ed="V" n="0.0200"/> එකාදස පදානි. එවං ඛො, භික්ඛවෙ, භික්ඛු රූපඤ්ඤූ හොති. යා ච අතිරෙකපූජාය පූජෙතා හොතීති. ඉමානි එකාදස පදානි යථාභාසිතානි නිද්දිට්ඨො අත්ථො.
            </div>
            <div class="bodytext">තත්ථ කතමො අනිද්දිට්ඨො අත්ථො?</div>
            <div class="gatha">සුඛො විවෙකො තුට්ඨස්ස, සුතධම්මස්ස පස්සතො;</div>
            <div class="gathalast">අබ්‍යාපජ්ජං 
                <span class="note">(අබ්‍යාපජ්ඣං (පී. ක.) පස්ස උදා. 11)</span> සුඛං ලොකෙ, පාණභූතෙසු සංයමොති.
            </div>
            <div class="gatha">සුඛා විරාගතා ලොකෙ, කාමානං සමතික්කමො;</div>
            <div class="gathalast">අස්මිමානස්ස යො විනයො, එතං වෙ පරමං සුඛන්ති.</div>
            <div class="bodytext">ඉදං අනිද්දිට්ඨං. අට්ඨ මහාපුරිසවිතක්කා. ඉදං අනිද්දිට්ඨං.</div>
            <div class="bodytext">තත්ථ කතමං නිද්දිට්ඨඤ්ච අනිද්දිට්ඨඤ්ච?</div>
            <div class="gatha">පසන්නනෙත්තො 
                <span class="note">(සු. නි. 555)</span> සුමුඛො, බ්‍රහා උජු පතාපවා;
            </div>
            <div class="gathalast">මජ්ඣෙ සමණසඞ්ඝස්ස, ආදිච්චොව විරොචසි.</div>
            <div class="bodytext">පසන්නනෙත්තො 
                <pb ed="P" n="0.0051"/> යාව ආදිච්චොව විරොචසීති නිද්දිට්ඨො. පසන්නනෙත්තො යො භගවා කථඤ්ච පන පසන්නනෙත්තතා, කථං සුමුඛතා, කථං බ්‍රහකායතා, කථං උජුකතා, කථං පතාපවතා, කථං විරොචතාති අනිද්දිට්ඨො. ඵෙණපිණ්ඩොපමං වෙය්‍යාකරණං යථා ඵෙණපිණ්ඩො එවං රූපං යථා පුබ්බුළො එවං වෙදනා මායා විඤ්ඤාණං පඤ්චක්ඛන්ධා පඤ්චහි උපමාහි නිද්දිට්ඨා. කෙන කාරණෙන ඵෙණපිණ්ඩොපමං රූපං සබ්බඤ්ච චක්ඛුවිඤ්ඤෙය්‍යං යං වා චතූහි ආයතනෙහි? කථං වෙදනා පුබ්බුළූපමා? කතරා ච සා වෙදනා සුඛා දුක්ඛා අදුක්ඛමසුඛා? එවමෙසා අනිද්දිට්ඨා. එවං නිද්දිට්ඨඤ්ච අනිද්දිට්ඨඤ්ච.
            </div>
        </div>
        <div class="paragraph" para="26">
            <span class="paranum">26</span>
            <div class="bodytext"> තත්ථ 
                <pb ed="M" n="0.0203"/> කතමං ඤාණං?
            </div>
            <div class="gatha">පඤ්ඤා හි සෙට්ඨා ලොකස්මිං, යායං නිබ්බෙධගාමිනී;</div>
            <div class="gathalast">යාය 
                <span class="note">(යායං (ක.) පස්ස ඉතිවු. 41)</span> සම්මා පජානාති, ජාතිමරණසඞ්ඛයං.
            </div>
            <div class="bodytext">තීණිමානි 
                <pb ed="V" n="0.0201"/> ඉන්ද්‍රියානි අනඤ්ඤාතඤ්ඤස්සාමීතින්ද්‍රියං අඤ්ඤින්ද්‍රියං අඤ්ඤාතාවින්ද්‍රියං, ඉදං ඤාණං.
            </div>
            <div class="bodytext">තත්ථ කතමං නෙය්‍යං?</div>
            <div class="gatha">කාමෙසු 
                <span class="note">(උදා. 63)</span> සත්තා කාමසඞ්ගසත්තා, සංයොජනෙ වජ්ජමපස්සමානා;
            </div>
            <div class="gathalast">න හි ජාතු සංයොජනසඞ්ගසත්තා, ඔඝං තරෙය්‍යුං විපුලං මහන්තං.</div>
            <div class="bodytext">චතූහි 
                <pb ed="P" n="0.0052"/> අඞ්ගෙහි සමන්නාගතා කායස්ස භෙදා දෙවෙසු උප්පජ්ජන්ති. උදානෙ කාපියං සුත්තං අපණ්ණකපසාදනීයං - ඉදං නෙය්‍යං.
            </div>
            <div class="bodytext">තත්ථ කතමං ඤාණඤ්ච නෙය්‍යඤ්ච?</div>
            <div class="gatha">සබ්බෙ ධම්මා අනත්තාති, යදා පඤ්ඤාය පස්සති;</div>
            <div class="gathalast">අථ නිබ්බින්දති දුක්ඛෙ, එස මග්ගො විසුද්ධියා.</div>
            <div class="bodytext">යදා පස්සතීති ඤාණං. යො සබ්බධම්මෙ අනත්තාකාරෙන උපට්ඨපෙති ඉදං නෙය්‍යං.</div>
            <div class="bodytext">චත්තාරි අරියසච්චානි, තත්ථ තීණි නෙය්‍යානි මග්ගසච්චං සීලක්ඛන්ධො ච පඤ්ඤාක්ඛන්ධො ච, ඉදං ඤාණඤ්ච නෙය්‍යඤ්ච.</div>
        </div>
        <div class="paragraph" para="27">
            <span class="paranum">27</span>
            <div class="bodytext"> තත්ථ කතමං දස්සනං?</div>
            <div class="gatha">එසෙව මග්ගො 
                <span class="note">(ධ. ප. 274 ධම්මපදෙ)</span> නත්ථඤ්ඤො, දස්සනස්ස විසුද්ධියා;
            </div>
            <div class="gathalast">එතඤ්හි තුම්හෙ පටිපජ්ජථ, මාරස්සෙතං පමොහනං.</div>
            <div class="bodytext">චතූහි අඞ්ගෙහි සමන්නාගතො අරියසාවකො අත්තනාව 
                <span class="note">(අත්තනායෙව (ක.) සං. නි. 5.1003)</span> අත්තානං බ්‍යාකරෙය්‍ය ‘‘ඛීණනිරයොම්හි යාව සොතාපන්නොහමස්මි අවිනිපාතධම්මො නියතො සම්බොධිපරායණො’’ති. ඉදං දස්සනං.
            </div>
            <div class="bodytext">තත්ථ 
                <pb ed="V" n="0.0202"/>
                <pb ed="M" n="0.0204"/> කතමා භාවනා?
            </div>
            <div class="gatha">යස්සින්ද්‍රියානි සුභාවිතානි, අජ්ඣත්තං බහිද්ධා ච සබ්බලොකෙ;</div>
            <div class="gathalast">සො පුග්ගලො මති ච රූපසඤ්ඤී, සුමොහගතා න ජානාති 
                <span class="note">(කිංසු මොහගතානු ජානාති (ක.))</span>.
            </div>
            <div class="bodytext">චත්තාරි ධම්මපදානි - අනභිජ්ඣා අබ්‍යාපාදො සම්මාසති සම්මාසමාධි. අයං 
                <pb ed="P" n="0.0053"/> භාවනා.
            </div>
            <div class="bodytext">තත්ථ කතමං දස්සනඤ්ච භාවනා ච?</div>
            <div class="gatha">වචසා මනසාථ කම්මුනා ච, අවිරුද්ධො සම්මා විදිත්වා 
                <span class="note">(විදිත්වාන (ක.) සු. නි. 367)</span> ධම්මං;
            </div>
            <div class="gathalast">නිබ්බානපදාභිපත්ථයානො, සම්මා සො ලොකෙ පරිබ්බජෙය්‍ය.</div>
            <div class="bodytext">සොතාපත්තිඵලං සච්ඡිකාතුකාමෙන කතමෙ ධම්මා මනසිකාතබ්බා, භගවා ආහ පඤ්චුපාදානක්ඛන්ධා. ඉදං දස්සනඤ්ච භාවනා ච.</div>
        </div>
        <div class="paragraph" para="28">
            <span class="paranum">28</span>
            <div class="bodytext"> තත්ථ කතමෙ විපාකධම්මධම්මා?</div>
            <div class="bodytext">යානි කරොති පුරිසොති විත්ථාරො. තීණිමානි, භික්ඛවෙ, සුචරිතානි. ඉමෙ විපාකධම්මධම්මා.</div>
            <div class="bodytext">තත්ථ කතමෙ නවිපාකධම්මධම්මා?</div>
            <div class="gatha">රූපං වෙදයිතං සඤ්ඤා, විඤ්ඤාණං යා චෙව චෙතනා;</div>
            <div class="gathalast">නෙසොහමස්මි න මෙසො අත්තා, ඉති දිට්ඨො විරජ්ජති.</div>
            <div class="bodytext">පඤ්චිමෙ, භික්ඛවෙ, ඛන්ධා - ඉමෙ නවිපාකධම්මධම්මා.</div>
            <div class="bodytext">තත්ථ කතමො නෙවවිපාකො නවිපාකධම්මධම්මො?</div>
            <div class="gatha">‘‘යෙ 
                <pb ed="V" n="0.0203"/> එවං පටිපජ්ජන්ති, නයං බුද්ධෙන දෙසිතං;
            </div>
            <div class="gathalast">තෙ දුක්ඛස්සන්තං කරිස්සන්ති, සත්ථුසාසනකාරකා’’ති.</div>
            <div class="bodytext">ඉති යා ච සම්මාපටිපත්ති යො ච නිරොධො, උභයමෙතං නෙවවිපාකො නවිපාකධම්මො. බ්‍රහ්මචරියං 
                <pb ed="P" n="0.0054"/> වො, භික්ඛවෙ, දෙසෙස්සාමි, බ්‍රහ්මචරියඵලානි ච බ්‍රහ්මචරියඤ්ච අරියො අට්ඨඞ්ගිකො මග්ගො බ්‍රහ්මචරියඵලානි සොතාපත්තිඵලං යාව අරහත්තං.
            </div>
        </div>
        <div class="paragraph" para="29">
            <span class="paranum">29</span>
            <div class="bodytext"> තත්ථ 
                <pb ed="M" n="0.0205"/> කතමං සකවචනං?
            </div>
            <div class="gatha">සබ්බපාපස්ස අකරණං, කුසලස්ස උපසම්පදා;</div>
            <div class="gathalast">සචිත්තපරියොදපනං, එතං බුද්ධාන සාසනං.</div>
            <div class="bodytext">තීණිමානි, භික්ඛවෙ, විමොක්ඛමුඛානි. ඉදං සකවචනං.</div>
            <div class="bodytext">තත්ථ කතමං පරවචනං?</div>
            <div class="gatha">නත්ථි පුත්තසමං පෙමං, නත්ථි ගොණසමිතං ධනං;</div>
            <div class="gathalast">නත්ථි සූරියසමා ආභා, සමුද්දපරමා සරා.</div>
            <div class="bodytext">හෙතුනා මාරිසා කොසියා සුභාසිතෙන සඞ්ගාමවිජයො සොපි නාම, භික්ඛවෙ, සක්කො දෙවානමින්දො සකං ඵලං පරිභුඤ්ජමානොති විත්ථාරෙන කාතබ්බං. ඉදං පරවචනං.</div>
            <div class="bodytext">තත්ථ කතමං සකවචනඤ්ච පරවචනඤ්ච?</div>
            <div class="gatha">‘‘යං පත්තං යඤ්ච පත්තබ්බං, උභයමෙතං රජානුකිණ්ණං;</div>
            <div class="gathalast">යෙ එවංවාදිනො නත්ථි, තෙසං කාමෙසු දොසො’’ති.</div>
            <div class="bodytext">ඉදං පරවචනං. යෙ ච ඛො තෙ උභො අන්තෙ අනුපගම්ම වට්ටං තෙසං නත්ථි පඤ්ඤාපනාය. ඉදං සකවචනං.</div>
            <div class="gatha">‘‘නන්දති 
                <pb ed="V" n="0.0204"/>
                <pb ed="P" n="0.0055"/> පුත්තෙහි පුත්තිමා, ගොමා ගොහි 
                <span class="note">(භොගිකො භොගෙහි (පී.) සං. නි. 1.12)</span> තථෙව නන්දති;
            </div>
            <div class="gathalast">උපධී හි නරස්ස නන්දනා, න හි සො නන්දති යො නිරූපධී’’ති - පරවචනං.</div>
            <div class="gatha">‘‘සොචති පුත්තෙහි පුත්තිමා, ගොමා ගොහි තථෙව සොචති;</div>
            <div class="gathalast">උපධී හි නරස්ස සොචනා, න හි සො සොචති යො නිරූපධී’’ති - සකවචනං.</div>
        </div>
        <div class="centre ending">ඉදං සකවචනං පරවචනඤ්ච.</div>
        <div class="paragraph" para="30">
            <span class="paranum">30</span>
            <div class="bodytext"> තත්ථ 
                <pb ed="M" n="0.0206"/> කතමං සත්තාධිට්ඨානං?
            </div>
            <div class="gatha">යෙ කෙචි භූතා භවිස්සන්ති යෙ වාපි, සබ්බෙ ගමිස්සන්ති පහාය දෙහං;</div>
            <div class="gathalast">තං සබ්බජානිං කුසලො විදිත්වා, ධම්මෙ 
                <span class="note">(ආතාපියො (උදා. 42))</span> ඨිතො බ්‍රහ්මචරියං චරෙය්‍ය.
            </div>
            <div class="bodytext">තයොමෙ, භික්ඛවෙ, සත්ථාරො, තථාගතො අරහං සෙක්ඛො පටිපදො. ඉදං සත්තාධිට්ඨානං.</div>
            <div class="bodytext">තත්ථ කතමං ධම්මාධිට්ඨානං?</div>
            <div class="gatha">යඤ්ච කාමසුඛං 
                <span class="note">(උදා. 12)</span> ලොකෙ, යඤ්චිදං දිවියං සුඛං;
            </div>
            <div class="gathalast">තණ්හක්ඛයසුඛස්සෙතෙ, කලං නාග්ඝන්ති සොළසිං.</div>
            <div class="bodytext">සත්තිමෙ 
                <pb ed="P" n="0.0056"/>, භික්ඛවෙ, බොජ්ඣඞ්ගා, ඉදං ධම්මාධිට්ඨානං.
            </div>
            <div class="bodytext">තත්ථ කතමං සත්තාධිට්ඨානඤ්ච ධම්මාධිට්ඨානඤ්ච? දුද්දසමන්තං සච්චං දුද්දසො පටිවෙධො බාලෙහි, ජානතො පස්සතො නත්ථි නන්දීති වදාමි. දුද්දසමන්තං සච්චං දුද්දසො පටිවෙධො බාලෙහීති ධම්මාධිට්ඨානං. ජානතො පස්සතො නත්ථි නන්දීති සත්තාධිට්ඨානං. දාරුක්ඛන්ධොපමං ගඞ්ගාය තීරියා ඔරිමඤ්ච තීරං පාරිමඤ්ච තීරං ථලෙ වා 
                <span class="note">(ථලෙව ච (ක.) සංයුත්තනිකායෙ)</span> න ච උස්සීදනං, මජ්ඣෙ ච න සංසීදනං මනුස්සග්ගාහො ච අමනුස්සග්ගාහො ච අන්තොපූතිභාවො ච, ඉදං ධම්මාධිට්ඨානං. එවං පන භික්ඛු නිබ්බානනින්නො භවිස්සති නිබ්බානපරායණොති සත්තාධිට්ඨානං. ඉදං සත්තාධිට්ඨානඤ්ච ධම්මාධිට්ඨානඤ්ච.
            </div>
            <div class="bodytext">තත්ථ කතමො ථවො?</div>
            <div class="gatha">මග්ගානට්ඨඞ්ගිකො 
                <pb ed="V" n="0.0205"/> සෙට්ඨො, සච්චානං චතුරො පදා;
            </div>
            <div class="gathalast">විරාගො සෙට්ඨො ධම්මානං, ද්විපදානඤ්ච චක්ඛුමා.</div>
            <div class="bodytext">තීණිමානි, භික්ඛවෙ, අග්ගානි - බුද්ධො සත්තානං, විරාගො ධම්මානං, සඞ්ඝො ගණානං. අයං ථවො.</div>
        </div>
        <div class="paragraph" para="31">
            <span class="paranum">31</span>
            <div class="bodytext"> තත්ථ 
                <pb ed="M" n="0.0207"/> කතමං අනුඤ්ඤාතං?
            </div>
            <div class="gatha">කායෙන 
                <pb ed="P" n="0.0057"/>
                <span class="note">(ධ. ප. 361)</span> සංවරො සාධු, සාධු වාචාය සංවරො;
            </div>
            <div class="gatha">මනසා සංවරො සාධු, සාධු සබ්බත්ථ සංවුතො;</div>
            <div class="gathalast">සබ්බත්ථ සංවුතො භික්ඛු, සබ්බදුක්ඛා පමුච්චති.</div>
        </div>
        <div class="centre ending">ඉදං භගවතා අනුඤ්ඤාතං.</div>
        <div class="paragraph" para="">
            <div class="bodytext">තීණිමානි, භික්ඛවෙ, කරණීයානි - කායසුචරිතං වචීසුචරිතං මනොසුචරිතං. ඉදං අනුඤ්ඤාතං.</div>
            <div class="bodytext">තත්ථ කතමං පටික්ඛිත්තං?</div>
            <div class="bodytext">නත්ථි පුත්තසමං පෙමං. විත්ථාරො ඉදං පටික්ඛිත්තං.</div>
            <div class="bodytext">තීණිමානි, භික්ඛවෙ, අකරණීයානි සයං අභිඤ්ඤාය දෙසිතානි. කතමානි තීණි? කායදුච්චරිතං වචීදුච්චරිතං මනොදුච්චරිතං. ඉදං පටික්ඛිත්තං.</div>
            <div class="bodytext">තත්ථ කතමං අනුඤ්ඤාතඤ්ච පටික්ඛිත්තඤ්ච?</div>
            <div class="gatha">කායෙන කුසලං කරෙ, අස්ස කායෙන සංවුතො;</div>
            <div class="gathalast">කායදුච්චරිතං හිත්වා, කායසුචරිතං චරෙ.</div>
            <div class="bodytext">ද්වීහි පඨමපදෙහි චතුත්ථෙන ච පදෙන අනුජානාති. කායදුච්චරිතං හිත්වාති තතියෙන පදෙන පටික්ඛිත්තන්ති. මහාවිභඞ්ගො අචිරතපානාදො.</div>
        </div>
        <div class="subsubhead outside">තත්ථිමා උද්දානගාථා</div>
        <div class="paragraph udana" para="udana">
            <div class="gatha">සචෙ 
                <pb ed="V" n="0.0206"/> භායසි දුක්ඛස්ස, මාභිනන්දි අනාගතං;
            </div>
            <div class="gathalast">වස්සකාලෙ යථා ඡත්තං, කුසලානි කමත්ථකෙ.</div>
            <div class="gatha">සබ්බෙ 
                <pb ed="P" n="0.0058"/> ධම්මා අනත්තාති, සමාගතං විචාලයෙ;
            </div>
            <div class="gathalast">න වො දුක්ඛා පමොක්ඛාත්ථි, සමථො ච විපස්සනා.</div>
            <div class="gatha">කාමච්ඡන්දං උපාදාය, යො සො විතක්කෙහි ඛජ්ජති;</div>
            <div class="gathalast">සුභාවිතත්තෙ බොජ්ඣඞ්ගෙ, සො ඉමං විජටයෙ ජටං.</div>
            <div class="gatha">සුඤ්ඤතො ලොකං අවෙක්ඛස්සු, සමාධිභාවි භාවසෙ;</div>
            <div class="gathalast">කාමං කාමයමානස්ස, ධම්මචරියාය සුගතිං.</div>
            <div class="gatha">හඤ්ඤතෙ සබ්බා මුච්චෙව, නිප්පොඨෙන්තො චතුද්දිසා;</div>
            <div class="gathalast">යො කාමෙ පරිවජ්ජෙති, පාරිඡත්තොපමෙව ච.</div>
            <div class="gatha">යානි 
                <pb ed="M" n="0.0208"/> කරොති පුරිසො, ලොකධම්මා පකාසිතා;
            </div>
            <div class="gathalast">සුඛො විපාකො පුඤ්ඤානං, තතියං අඤ්ඤං න විජ්ජති.</div>
            <div class="gatha">ආදානස්ස භයං ඤත්වා, ජායතෙ ජීයතෙපි ච;</div>
            <div class="gathalast">කාමා හි චිත්‍රා විවිධා, අථ ලොණසල්ලොපමං.</div>
            <div class="gatha">න හි පාපං කතං කම්මං, අගතීහි ච ගච්ඡති;</div>
            <div class="gathalast">යස්සින්ද්‍රියානි සමථඞ්ගතානි, තථෙව පඤ්චඤාණිකො.</div>
            <div class="gatha">සත්තියා විය ඔමට්ඨො, විඤ්ඤාණඤ්ච පතිට්ඨිතා;</div>
            <div class="gathalast">යො පාණමතිපාතෙති, තීණි දුච්චරිතානි ච.</div>
            <div class="gatha">සට්ඨිවස්සසහස්සානි, ඛණං ලද්ධාන දුල්ලභං;</div>
            <div class="gathalast">අයසාව මලං සමුට්ඨිතං, චතූසු පටිපත්තිසු.</div>
            <div class="gatha">නෙලඞ්ගො 
                <pb ed="V" n="0.0207"/> සෙතපච්ඡාදො, අථ ගොපාලකොපමං;
            </div>
            <div class="gathalast">සුඛො විවෙකො තුට්ඨස්ස, විතක්කා ච සුදෙසිතා.</div>
            <div class="gatha">ඵෙණපිණ්ඩොපමං රූපං, බ්‍රහා උජු පතාපවා;</div>
            <div class="gathalast">පඤ්ඤා හි සෙට්ඨා ලොකස්මිං, අනඤ්ඤා තීණි ඉන්ද්‍රියානි.</div>
            <div class="gatha">කාමෙසු 
                <pb ed="P" n="0.0059"/> සත්තා කාමසඞ්ගසත්තා, අථ වණ්ණො රහස්සවා;
            </div>
            <div class="gathalast">සබ්බෙ ධම්මා අනත්තාති, අරියසච්චඤ්ච දෙසිතං.</div>
            <div class="gatha">එසෙව මග්ගො නත්ථඤ්ඤො, සොතාපන්නොති බ්‍යාකරෙ;</div>
            <div class="gathalast">යස්සින්ද්‍රියානි සුභාවිතානි, අථ ධම්මපදෙහි ච.</div>
            <div class="gatha">වචසා මනසා චෙව, පඤ්චක්ඛන්ධා අනිච්චතො;</div>
            <div class="gathalast">යානි කරොති පුරිසො, තීණි සුචරිතානි ච.</div>
            <div class="gatha">රූපං වෙදයිතං සඤ්ඤා, පඤ්චක්ඛන්ධා පකාසිතා;</div>
            <div class="gathalast">යො එවං පටිපජ්ජති, බ්‍රහ්මා චෙව ඵලානි ච.</div>
            <div class="gatha">සබ්බපාපස්ස අකරණං, විමොක්ඛා තං හි දෙසිතා;</div>
            <div class="gathalast">නත්ථි පුත්තසමං පෙමං, දෙවානං අසුරාන ච.</div>
            <div class="gatha">යං පත්තං යඤ්ච පත්තබ්බං, නන්දති සොචති නිච්චං;</div>
            <div class="gathalast">යෙ කෙචි භූතා භවිස්සන්ති, සත්ථාරො ච පකාසිතා.</div>
            <div class="gatha">යඤ්ච 
                <pb ed="M" n="0.0209"/> කාමසුඛං ලොකෙ, බොජ්ඣඞ්ගා ච සුදෙසිතා;
            </div>
            <div class="gathalast">මග්ගානට්ඨඞ්ගිකො සෙට්ඨො, තයො ච අග්ගපත්තියො.</div>
            <div class="gatha">කායෙන සංවරො සාධු, කරණීයඤ්ච දෙසිතං;</div>
            <div class="gathalast">නත්ථි අත්තසමං පෙමං, අරියා තීණි ච දෙසිතා.</div>
            <div class="gatha">කායෙන 
                <pb ed="V" n="0.0208"/> කුසලං අභිරතො, විනයඤ්ච කාමසුඛං ලොකෙ;
            </div>
            <div class="gathalast">බොජ්ඣඞ්ගා ච සුදෙසිතා, දුද්දසං අනතං චෙව පරාපරං ච;</div>
        </div>
    </div>
    <div class="centre ct_vagga ending">පෙටකොපදෙසෙ සාසනප්පට්ඨානං නාම දුතියභූමි සමත්තා.</div>
</div>