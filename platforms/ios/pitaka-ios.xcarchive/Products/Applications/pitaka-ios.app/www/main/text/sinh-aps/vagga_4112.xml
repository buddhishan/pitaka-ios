<div class="chapter ct_vagga" node-id="41120">
    <span class="chapter ct_vagga">3. මහා වර්ගය</span>
    <div class="chapter-contents">
        <div class="subhead ct_sutta" node-id="41121">
            <span class="subhead ct_sutta">1. පබ්බජ්ජා සූත්‍රය</span>
            <div class="subhead-contents">
                <div class="paragraph" para="407">
                    <span class="paranum">407</span>
                    <div class="bodytext">“ඇස ඇති බුදුරජාණන් වහන්සේ යම්සේ පැවිදිවූසේක්ද උන්වහන්සේ යම්සේ කල්පනා කරමින් පැවිද්ද කැමතිවූසේක්ද ඒ පැවිද්ද කියන්නෙමි.</div>
                </div>
                <div class="paragraph" para="408">
                    <span class="paranum">408</span>
                    <div class="bodytext">“මේ ගිහිගෙයි වාසය කරදරය, කෙලෙසුන් උපදින තැන යයි ද පැවිද්ද අවකාශය මෙන් විවෘත යයි ද මෙසේ දැක පැවිදිවිය.</div>
                </div>
                <div class="paragraph" para="409">
                    <span class="paranum">409</span>
                    <div class="bodytext">“පැවිදිව කයින් පව්කම් දුරුකළේය. වචනයේ වරද අත්හැර ජීවිකාව පිරිසිදු කළේය.</div>
                </div>
                <div class="paragraph" para="410">
                    <span class="paranum">410</span>
                    <div class="bodytext">“ගැවසී සිටි උතුම් ලකුණු ඇති බුදුරජතෙම මගධයන්ගේ පිරිව්‍රජ නම් රජගහනුවර පිඬු පිණිස හැසුරුණේය.</div>
                </div>
                <div class="paragraph" para="411">
                    <span class="paranum">411</span>
                    <div class="bodytext">“ප්‍රාසාදයෙහි සිටි බිම්බිසාර රජතෙම ලකුනින් යුත් බුදුන් දැක මේ කාරණය කිවේය.</div>
                </div>
                <div class="paragraph" para="412">
                    <span class="paranum">412</span>
                    <div class="bodytext">“භවත්නි, මනා රූ ඇති උස මහත ඇති පිරිසිදු ගමනින් සුන්දර මුන්වහන්සේ බලව්. වියදඬු පමණක් බලයි.</div>
                </div>
                <div class="paragraph" para="413">
                    <span class="paranum">413</span>
                    <div class="bodytext">“යටට හෙලු ඇස් ඇති සිහි ඇති මේ තෙමේ නීචකුලයෙන් පැවිදි වූවෙකු මෙන් නොවේ. මහණතෙම කොහියන්නෙහිදැයි” රාජදූතයෝ දුව බලත්වා</div>
                </div>
                <div class="paragraph" para="414">
                    <span class="paranum">414</span>
                    <div class="bodytext">යවන ලද ඒ රාජදූතයෝ “මහණතෙම කොහි යන්නේද, කොහි වසන්නේදැයි” පිටුපසින් දිව්වාහුය.</div>
                </div>
                <div class="paragraph" para="415">
                    <span class="paranum">415</span>
                    <div class="bodytext">වසනලද ඉඳුරන්ගේ දොරටු ඇතිව සංවරව ගෙපිළිවෙළින් හැසිරෙමින් යහපත් නුවණැත්තේ සිහි ඇත්තේ වහා පාත්‍රය පිරුණේය.</div>
                </div>
                <div class="paragraph" para="416">
                    <span class="paranum">416</span>
                    <div class="bodytext">ඒ මුනිතෙම පිඬු සිඟීමෙහි හැසිර නුවරින් නික්ම මෙහි වාසය වන්නේයයි” පාණ්ඩව පර්වතයට නැංගේය.</div>
                </div>
                <div class="paragraph" para="417">
                    <span class="paranum">417</span>
                    <div class="bodytext">ඉක්බිති නැවතීමට පැමිණියාහු දැක ඉන් පසු දූතයෝ ළංවූහ. එක් දූතයෙක් පැමිණ රජහුට දැන්වූයේය.</div>
                </div>
                <div class="paragraph" para="418">
                    <span class="paranum">418</span>
                    <div class="bodytext">“මහරජ, මේ භික්ෂුතෙමේ පර්වත ගුහාවෙහි ව්‍යාඝ්‍රයකු මෙන්ද වෘෂභයකු මෙන්ද සිංහයෙකු මෙන්ද පාණ්ඩව පර්වතය ඉදිරියෙහි පර්වත ගුහාවෙහි හුන්නේය.”</div>
                </div>
                <div class="paragraph" para="419">
                    <span class="paranum">419</span>
                    <div class="bodytext">දූතයන්ගේ වචනය අසා රජතෙම යහපත් යානාවකින් පාණ්ඩව පර්වතය යම් තැනෙක්හිද එහි ඉක්මනින් ගියේය.</div>
                </div>
                <div class="paragraph" para="420">
                    <span class="paranum">420</span>
                    <div class="bodytext">ඒ ක්ෂත්‍රියය තෙමේ යානාවෙන් යා යුතුතාක් ඉන් ගොස් යානාවෙන් බැස පාබල සෙනඟ සමග පයින්ම පැමිණ සමීපයට ගොස් හිඳගත්තේය.</div>
                </div>
                <div class="paragraph" para="421">
                    <span class="paranum">421</span>
                    <div class="bodytext">“රජතෙම හිඳ සතුටු විය. ඉක්බිති සිහිකටයුතු කථාවද විය. හෙතෙම කථාව අවසන්කොට මේ කාරණය කීයේය.</div>
                </div>
                <div class="paragraph" para="422">
                    <span class="paranum">422</span>
                    <div class="bodytext">“ඔබ තරුණයෙකි. බාල මුල් වයසෙහි සිටියේය. උත්පත්තිය ක්ෂත්‍රියයෙකු වැනිය. වර්ණයෙන් හා උස මහතින් යුක්තය.</div>
                </div>
                <div class="paragraph" para="423">
                    <span class="paranum">423</span>
                    <div class="bodytext">“මම වස්තු දෙමි. අංග රක්ෂක භට සමූහයා හොබවමින් හස්ති සමූහයට පෙරටුව යමින් ඒ භොග අනුභව කරනු මැනවි. විචාරණ ලද්දාවූ මට ජාතිය කියව.</div>
                </div>
                <div class="paragraph" para="424">
                    <span class="paranum">424</span>
                    <div class="bodytext">“කොසොල් රට පුරාණ සිට පැවත එන ධනයෙන් හා වීර්යයෙන් යුත් හිමාල පර්වත පාර්ශ්වයෙහි ඍජු ජනපද ඇති කොසොල් දනව්වෙහි පුරාණ පාලකවූ රජතෙමේ (මාගේ පියාය.)”</div>
                </div>
                <div class="paragraph" para="425">
                    <span class="paranum">425</span>
                    <div class="bodytext">“රජ්ජුරුවෙනි, ගොත්‍රයෙන් සූර්යය, ජාතියෙන් ශාක්‍යය, ඒ කුලයෙන් පැවිදිවූයෙමි. කාම වස්තු නොපතන්නෙමි.</div>
                </div>
                <div class="paragraph" para="426">
                    <span class="paranum">426</span>
                    <div class="bodytext">“කාම වස්තූන්හි දොෂය දැක නිර්භය වශයෙන් නිවන් දක්නට වෑයම්කිරීම පිණිස යන්නෙමි. මගේ සිත මෙහි ඇලේයයි” කීයේය.</div>
                </div>
            </div>
            <div class="centre ct_sutta ending">පබ්බජ්ජාසුත්තං පඨමං නිට්ඨිතං.</div>
        </div>
        <div class="subhead ct_sutta" node-id="41122">
            <span class="subhead ct_sutta">2. පධාන සූත්‍රය</span>
            <div class="subhead-contents">
                <div class="paragraph" para="427">
                    <span class="paranum">427</span>
                    <div class="bodytext">“නෙරඤ්ජරා නදී තීරයෙහි වීර්ය කරන්නාවූ යොගයන්ගෙන් නිර්භය ස්ථානයට පැමිණීමට ඉතා වීර්යයෙන් ධ්‍යාන කරන ඒ මා කරා</div>
                </div>
                <div class="paragraph" para="428">
                    <span class="paranum">428</span>
                    <div class="bodytext">“මාරතෙම මෛත්‍රී වචනය කියමින් පැමිණියේය. හෙතෙම’ ඔබ කෙට්ටුවූයේ වෙහි, දුර්වර්ණවූයෙහිද මරණය ඔබ සමීපයෙහිය.</div>
                </div>
                <div class="paragraph" para="429">
                    <span class="paranum">429</span>
                    <div class="bodytext">“ඔබගේ මරණයට කොටස් දහසකි. ජීවිතය එක් කොටසකි. පින්වත ජීවත්වන්න මෙසේ ජීවිතය ශ්‍රෙෂ්ඨය. ජීවත් වෙතොත් පිනුත් කළ හැක.</div>
                </div>
                <div class="paragraph" para="430">
                    <span class="paranum">430</span>
                    <div class="bodytext">“ඉදින් කලින් කළ බ්‍රහ්මචර්යාවෙහි හැසිරෙන්නාවූ ගිනිදෙවියාටද පුදන්නාවූ ඔබට බොහෝ පින් රැස්වේ. වීර්යයෙන් කුමක් කරන්නේද?</div>
                </div>
                <div class="paragraph" para="431">
                    <span class="paranum">431</span>
                    <div class="bodytext">“වීර්ය සඳහා මඟ දුකසේ යායුතුය. දුෂ්කරය, දුකසේ ලැබිය යුතුය.” මාරතෙම මෙසේ ගාථා කියමින් බුදුන් සමීපයෙහි සිටියේය.</div>
                </div>
                <div class="paragraph" para="432">
                    <span class="paranum">432</span>
                    <div class="bodytext">එසේ කියන්නාවූ ඒ මාරයාට භාග්‍යවතුන් වහන්සේ මෙසේ වදාළ සේක. “ප්‍රමාදවූවන්ට නෑකම් ඇති පවිටු මාරයා යම් කරුණකින් මෙහි ආවෙහිද?</div>
                </div>
                <div class="paragraph" para="433">
                    <span class="paranum">433</span>
                    <div class="bodytext">“ස්වල්ප මාත්‍රවූද පිනකින් මට ප්‍රයොජනයක් නැත. යම් කෙනෙකුට පිනින් ප්‍රයොජනයක් ඇත්නම් මාරතෙම ඔවුන්ට කියාවා.</div>
                </div>
                <div class="paragraph" para="434">
                    <span class="paranum">434</span>
                    <div class="bodytext">“මට ශ්‍රද්ධාවක් ඇත. ඊට වඩා වීර්යයක් ඇත. මට ප්‍රඥාවක් ඇත, මෙසේ ජීවිතයෙහි ආසා නැති මෙබඳු මාගෙන් කිමෙක්ද ජීවත්වීමක් ගැන අසන්නෙහිද?</div>
                </div>
                <div class="paragraph" para="435">
                    <span class="paranum">435</span>
                    <div class="bodytext">“මේ වාතය ගංගාවන්ගේ සැඩපහර පවා වියලන්නේය. මෙසේ කාය ජීවිත දෙකෙහි නිරපෙක්ෂ මගේ ලෙය කුමක් හෙයින් නොවියලන්නේද?</div>
                </div>
                <div class="paragraph" para="436">
                    <span class="paranum">436</span>
                    <div class="bodytext">“ලෙය වේලෙන කල්හි පිතද සෙමද වේලෙයි, මස ක්ෂයවන කල්හි බොහෝ සෙයින් සිත පහදී. බොහෝ සෙයින් මගේ සිහියද ප්‍රඥාවද සමාධියද සිටියි.</div>
                </div>
                <div class="paragraph" para="437">
                    <span class="paranum">437</span>
                    <div class="bodytext">“මෙසේ වාසය කරන්නාවූ මට පැමිණි උතුම් වෙදනාව පිරිසිදුකම බලාපොරොත්තු වන සත්වයා සිත ඒකාන්තයෙන් බලාපොරොත්තු නොවේ.</div>
                </div>
                <div class="paragraph" para="438">
                    <span class="paranum">438</span>
                    <div class="bodytext">“මාරය, ඔබගේ පළමුවෙනි සෙනාව වස්තුකාමයන්හි ක්ලෙශකාමයයි. දෙවැන්න යහපතෙහි නොඇලීමය, තුන්වැන්න බඩගින්න හා පිපාසයය. සතරවැන්න සෙවීම් සංඛ්‍යාත තණ්හාවය.</div>
                </div>
                <div class="paragraph" para="439">
                    <span class="paranum">439</span>
                    <div class="bodytext">“පස්වැන්න සිත කය දෙකේ නිදිබර ගතිය සවැන්න බියය, සත් වැන්න සැකය, අටවැන්න ගුණමකුකම හා තදගතියයි.</div>
                </div>
                <div class="paragraph" para="440">
                    <span class="paranum">440</span>
                    <div class="bodytext">“ලාභය, ගුණකීම, සත්කාරය, බොරුවෙන් ලත් යසයද යම් තමා උසස් කිරීමද, අනුන් ගැරහීමද,</div>
                </div>
                <div class="paragraph" para="441">
                    <span class="paranum">441</span>
                    <div class="bodytext">මෝතොමෝ මාරය, ශ්‍රමණ බ්‍රාහ්මණයන් නසන්නාවූ තොපගේ සෙනාවය. ඒ සේනාව සූරනොවූ තැනැත්තාම නොදිනයි, දිනා සැප ලබයි.</div>
                </div>
                <div class="paragraph" para="442">
                    <span class="paranum">442</span>
                    <div class="bodytext">“මේ මෘදු තෘෂ්ණා පරිහරණය කරණ මගේ ජීවිතයට නින්දාවේවා. මට යුද්ධයෙහි මරණය ශ්‍රෙෂ්ඨය, ඉදින් ජීවත් වූයේ නම් පැරදුනාක්මෙනි.</div>
                </div>
                <div class="paragraph" para="443">
                    <span class="paranum">443</span>
                    <div class="bodytext">“තොපගේ සෙනාවට අසුවූ ඇතැම් ශ්‍රමණ බ්‍රාහ්මණයෝ මෙහි මනුෂ්‍යයන් වශයෙන් පෙනී නොසිටිත්. මනා ව්‍රත ඇත්තේ යමකින් යත් නම් ඒ මාර්ගය නොදනිත්.</div>
                </div>
                <div class="paragraph" para="444">
                    <span class="paranum">444</span>
                    <div class="bodytext">“හාත්පස වාහනය පිට නැගි මාරයා සහිත සෙනාව දැක යුද්ධයට ඉදිරියෙහි යමි. මා සිටි තැනින් නොසෙලවූයේය.</div>
                </div>
                <div class="paragraph" para="445">
                    <span class="paranum">445</span>
                    <div class="bodytext">“අමු මැටි බඳුනක් ගලෙන් මෙන් දෙවියන් සහිත ලොකයා මේ සේනාව මැඩ නොපවත්වයිද, ඔවුන් නුවණින් යටපත් කරමි.</div>
                </div>
                <div class="paragraph" para="446">
                    <span class="paranum">446</span>
                    <div class="bodytext">“මිච්ඡා සංකප්පය වසඟ කොට සිහිය මොනවට පිහිටුවා බොහෝ ශ්‍රාවකයන් හික්මවමින් රටින් රට හැසුරුනෙමි.</div>
                </div>
                <div class="paragraph" para="447">
                    <span class="paranum">447</span>
                    <div class="bodytext">“අප්‍රමාදවූ කාය ජිවිත දෙකෙහි ආලය නැති මගේ අනුශාසනාව කරන්නාවූ ඔව්හු යම් තැනකට ගොස් ශොක නොකරත්ද නිදුකින් යත්.</div>
                </div>
                <div class="paragraph" para="448">
                    <span class="paranum">448</span>
                    <div class="bodytext">“සත්වසක් පියෙන් පිය බුදුන් පිටිපස ලුහුබැන්දෙම්” සිහිය ඇති බුදුන්ගේ දොෂයක් නොදැක්කෙමි.</div>
                </div>
                <div class="paragraph" para="449">
                    <span class="paranum">449</span>
                    <div class="bodytext">“මෙදවර්ණ ගලක කවුඩු තෙම හොටින් කොටා හාත්පසින් ගියේ යම්සේද මෘදුබව දකිම් මුත් ආශ්වාදයක් නැතැයි කලකිරී පහව ගියේද,</div>
                </div>
                <div class="paragraph" para="450">
                    <span class="paranum">450</span>
                    <div class="bodytext">“සැපයක් නොලැබ, කපුටා ගියේ යම්සේද ශෛලයට පැමිණි කවුඩා මෙන් ගෞතමයන් ගෙන් කලකිරී ගියේය.</div>
                </div>
                <div class="paragraph" para="451">
                    <span class="paranum">451</span>
                    <div class="bodytext">“ශොකයෙන් මඩනාලද ඔහුගේ කිසිල්ලෙන් වීනාව බිම වැටුනේය. ඉන් සිත නරක්වූ මාරතෙම එහිම අතුරුදහන් විය.”</div>
                </div>
            </div>
            <div class="centre ct_sutta ending">පධානසුත්තං දුතියං නිට්ඨිතං.</div>
        </div>
        <div class="subhead ct_sutta" node-id="41123">
            <span class="subhead ct_sutta">3. සුභාෂිත සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">“මා විසින් මෙසේ අසන ලදී, එක් කාලයෙක්හි භාග්‍යවතුන් වහන්සේ සැවැත්නුවර ජෙතවනයෙහිවූ අනේ පිඬුමහසිටුහුගේ ආරාමයෙහි වාසය කරණ සේක, එකල්හි වනාහි භාග්‍යවතුන් වහන්සේ ‘මහණෙනියි’ කියා භික්ෂූන් ඇමතූ සේක. ‘පින්වතුන් වහන්සැයි’ ඒ භික්ෂු භාග්‍යවතුන් වහන්සේට පිළිවදන් දුන්හ. භාග්‍යවතුන් වහන්සේ මෙසේ වදාළසේක.</div>
                    <div class="bodytext">“මහණෙනි, කරුණු සතරකින් යුක්තවූ වචනය යහපත්කොට කියන ලද්දේවේ. නපුරු කොට කියන ලද්දේ නොවේ. නුවණැත්තන් විසින් දොස් නොකියන ලද්දේවේ. දොෂාරොපණ කරණ ලද්දේ නොවේ. කවර සතරකින්ද යත්, මහණෙනි මේ ශාසනයෙහි මහණතෙම යහපත් වචනයම කියයි. නපුරු වචන නොකියයි. ධර්මයම කියයි. අධර්මය නොකියයි. ප්‍රියවූ වචනම කියයි අප්‍රියවූ වචනය නොකියයි. ඇත්තම කියයි, බොරු නොකියයි. මහණෙනි මේ අංග සතරින් යුක්තවූ වචනය යහපත්ව කියන ලද්දේවේ. නපුරු කොට කියන ලද්දේ නොවේ. නුවණැත්තන් විසින් දොස් නොකියන ලද්දේ වේ. භාග්‍යවතුන් වහන්සේ මෙය වදාළ සේක. මෙය වදාරා නැවත සුගතයන් වහන්සේ මෙසේද වදාළ සේක.</div>
                </div>
                <div class="paragraph" para="452">
                    <span class="paranum">452</span>
                    <div class="bodytext">“සත්පුරුෂයෝ යහපත් වචන කීම උත්තමයයි කියත්. ධර්මය කියන්නේය. අධර්මය නොකියන්නේය. එය දෙවැන්නය ප්‍රිය වචන කියන්නේය. අප්‍රිය වචන නොකියන්නේය, එය තුන්වැන්නය, ඇත්ත කියන්නේය බොරු නොකියන්නේය, මෙය සතර වැන්නය.”</div>
                </div>
                <div class="paragraph" para="">
                    <div class="bodytext">“ඉක්බිති ආයුෂ්මත් වංගීස ස්ථවිරයන් වහන්සේ අස්නෙන් නැගිට සිවුර එකාංශකොට භාග්‍යවතුන් වහන්සේ යම් තැනෙක්හිද එතැන්හි ඇඳිලි බැඳ භාග්‍යවතුන් වහන්සේට “සුගතයන් වහන්ස මට වැටහෙයි” “වංගීසය තොපට වැටහේවායි” වදාළසේක. ඉක්බිති ආයුෂ්මත් වංගීස ස්ථවිරයන් වහන්සේ භාග්‍යවතුන් වහන්සේ ඉදිරියෙහි සුදුසු ගාථාවලින් ප්‍රශංසා කෙළේය.</div>
                </div>
                <div class="paragraph" para="453">
                    <span class="paranum">453</span>
                    <div class="bodytext">“යම් වචනයකින් තමන් නොතවාද අනුන්ට හිංසා පිණිස නොවේද? ඒකාන්තයෙන් ඒ වචනය සුභාෂිතය වේ. ඒ වචනය කියන්නේය.</div>
                </div>
                <div class="paragraph" para="454">
                    <span class="paranum">454</span>
                    <div class="bodytext">“යම් වචනයක් සතුටුසිතින් විඳිය යුතුනම් එය කියන්නේය. යම් වචනයක් කියන කල අනුන්ට අප්‍රිය නම් එය නොගෙන ප්‍රිය වචනයම කියන්නේය.</div>
                </div>
                <div class="paragraph" para="455">
                    <span class="paranum">455</span>
                    <div class="bodytext">“ඒකාන්තයෙන් සත්‍යය අමෘත වචනයවේයි. සත්පුරුෂයෝ සත්‍යයෙහිද අර්ථයෙහිද ධර්මයෙහිද පිහිටියාහුය යන මේ ධර්මය පැරණිය.</div>
                </div>
                <div class="paragraph" para="456">
                    <span class="paranum">456</span>
                    <div class="bodytext">“බුදුරජාණන් වහන්සේ නිර්භයවූ නිවණට පැමිණීම ප්‍රයෝජන කොට යම් වචනයක් දෙශනා කරයිද, ඒකාන්තයෙන් ඒ වචනය වචනයන් අතුරෙන් උතුම්ය.”</div>
                </div>
            </div>
            <div class="centre ct_sutta ending">සුභාසිතසුත්තං තතියං නිට්ඨිතං.</div>
        </div>
        <div class="subhead ct_sutta" node-id="41124">
            <span class="subhead ct_sutta">4. (පුරලාස) සුන්දරික භාරද්වාජ සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">“මා විසින් මෙසේ අසනලදී. එක්කාලයෙක්හි භාග්‍යවතුන් වහන්සේ කොසොල්රට සුන්දරිකානදී තීරයෙහි වාසය කරණසේක. එකල්හි වනාහි සුන්දරික භාරද්වාජ බමුණුතෙම සුන්දරිකා නදී තීරයෙහි ගිනිදල්වයි. ගිනිදෙවියා පුදයි, ඉක්බිති සුන්දරික භාරද්වාජ බමුණුතෙම ගිනිදල්වා ගිනිදෙවියා පුදා අස්නෙන් නැගිට හාත්පස සතර දිග බලයි. මේ යාගයේ ඉතිරි කොටසින් කවරෙක් වළඳවන්නේද කියායි, සුන්දරික භාරද්වාජ බමුණුතෙම, එක්තරා ගසක් මුල හිස සහිතව පොරවා වැඩසිටි බුදුන් දැක වමතින් යාගශෙෂයත් දකුණතින් කෙණ්ඩියත්ගෙන භාග්‍යවතුන් වහන්සේ යම් තැනෙක්හිද එහි පැමිණියේය. ඉක්බිති භාග්‍යවතුන් වහන්සේ සුන්දරික භාරද්වාජ බ්‍රාහ්මණයාගේ පාහඬින් හිස් වැසුම ඉවත් කළසේක. ඉක්බිති සුන්දරික භාරද්වාජ බමුණු තෙම ‘මේ පින්වත් තෙමේ හිසමුඩුකළ කෙනෙකි. මේ පින්වත් තෙමේ මුණ්ඩකයෙකැයි” ආපසු යන්නට සිතීය. ඉක්බිති සුන්දරික භාරද්වාජ බ්‍රාහ්මණයාට මේ අදහසවිය. “මේ ලෝකයේ හිසමුඩුකළත් ඇතැම්හු බමුණෝය. පැමිණ ජාතිය විචාරන්නෙම්නම් යෙහෙකැයි’ යනුවෙනි. ඉක්බිති සුන්දරික භාරද්වාජ බ්‍රාහ්මණතෙම භාග්‍යවතුන් වහන්සේ යම් තැනෙක්හිද එහි පැමිණියේය. පැමිණ භාග්‍යවතුන් වහන්සේට “පින්වත් තෙමේ කවර ජාතියක් ඇත්තේදැයි” ඇසීය. ඉක්බිති භාග්‍යවතුන් වහන්සේ සුන්දරික භාරද්වාජ බ්‍රාහ්මණයාට ගාථාවලින් කීයේය.</div>
                </div>
                <div class="paragraph" para="457">
                    <span class="paranum">457</span>
                    <div class="bodytext">“මම බ්‍රාහ්මණයෙක් නොවෙමි. රාජපුත්‍රයෙකුත් නොවෙමි, වෛශ්‍යයෙකුත් නොවෙමි, ශුද්‍රයෙක් හෝ චණ්ඩාලයෙකුත් නොවෙමි. ගොත්‍ර දැන රාගාදී ප්‍රමාද නැත්තේ මන්ත්‍ර දැන නුවණ අනුව ගිය කායකර්මයෙන් හැසිරෙමි.</div>
                </div>
                <div class="paragraph" para="458">
                    <span class="paranum">458</span>
                    <div class="bodytext">“තුන්සිවුර අඳින්නේ ආශානැත්තේ ඉවත්කරණ ලද දැළිරැවුල් ඇති ඉතා සංසිඳුනු සිත් ඇත්තේ ඉතා විවේකව වසන්නේවෙමි. බමුණ මාගෙන් ගොත්‍ර විචාරන්නෙහි නම් නුසුදුසුය.”</div>
                </div>
                <div class="paragraph" para="459">
                    <span class="paranum">459</span>
                </div>
                <div class="paragraph" para="460">
                    <span class="paranum">460</span>
                    <div class="bodytext">“පින්වත් බ්‍රාහ්මණය, ඒකාන්තයෙන් බ්‍රාහ්මණයෝ බ්‍රාහ්මණයෙක්ද භාරද්වාජයෙක්දැයි, ගොත්‍රය විචාරද්ද, ඉදින් බ්‍රාහ්මණයෝ අනිකක් කියන්නාහුනම් බමුණකු නොවූ ඔබගෙන් පද තුනක් ඇති, අකුරු 24 ක් ඇති වෙදවාක්‍යය අසන්නෙමි.</div>
                </div>
                <div class="paragraph" para="461">
                    <span class="paranum">461</span>
                    <div class="bodytext">“මේ ලොකයෙහි බොහෝ ඍෂීහු මනුෂ්‍යයෝ ක්ෂත්‍රියෝ බ්‍රාහ්මණයෝ කුමක් ඇසුරුකොට දෙවියන්ට යාගකළාහුද, යාග කාලයෙහි යමෙක් දැනීම් තුනින් කෙළවරට ගියාහුද, මාර්ග ඥානවෙදයෙන් කෙළවරට ගියාහුද යමෙකුට යාග ද්‍රව්‍ය ලැබෙන්නේද, ඔහුට එය සඵලයයි කියමි.</div>
                </div>
                <div class="paragraph" para="462">
                    <span class="paranum">462</span>
                </div>
                <div class="paragraph" para="463">
                    <span class="paranum">463</span>
                    <div class="bodytext">“යම්හෙයකින් අපි වේද දත් බුදුන් දකිමුද ඒකාන්තයෙන් ඒ අපගේ යාගය ඉෂ්ටවේ, ඔබවහන්සේ වැනි වේද දතුවන් නොදැකීමෙන් අන්‍ය ජනයෝ යාග බතද කැවුම්ද අනුභව කරත්.”</div>
                </div>
                <div class="paragraph" para="464">
                    <span class="paranum">464</span>
                    <div class="bodytext">“යම්හෙයකින් මා කෙරෙහි පැහැදුනේද එහෙයින් බමුණ මෙහි අභිවෘද්ධියක් කැමතිවන්නෙහි නම් කෙලෙස් ගිනි නිවීමෙන් ශාන්තවූ, ක්‍රොධ දුම්නැති දුක්නැති, ආසානැති ඤාණවන්ත දක්ෂිණාර්හයා මෙහිම හෝ ලබන්නෙහිය, පැමිණ විචාරව.”</div>
                </div>
                <div class="paragraph" para="465">
                    <span class="paranum">465</span>
                    <div class="bodytext">“භවත් ගෞතමයන් වහන්ස, මම දීමෙහි ඇලුනේ දානයක් දෙනු කැමැත්තේවෙමි, යම්තැනක යාගපූජාව කරණලද්දේ අදහස් ඉටුවේද, එය මට කියනු මැනවි. මම නොදනිමි. මට පින්වතුන් වහන්සේ අනුශාසනා කරණසේක්වා.”</div>
                </div>
                <div class="paragraph" para="">
                    <div class="bodytext">“බ්‍රාහ්මණය එසේවී නම් ඔබ කණ යොමු කරව. තොපට බණ කියන්නෙමි.</div>
                </div>
                <div class="paragraph" para="466">
                    <span class="paranum">466</span>
                    <div class="bodytext">“ඉදින් දානයෙහි මහත් ඵලය කැමැත්තේ නම් ජාතිය නොවිචාරව, ශීලාදිය නොවිචාරව, කෙබඳු දරවලින් හෝ ගිනි උපදී, පහත් කුලයක උපන්නාවූද ක්ෂීණාශ්‍රව මුනි තෙමේ ධෛර්ය ඇති පව්කෙරෙන් ලජ්ජාවෙන් පවින් දුරුව සිටි පුරුෂ ශ්‍රෙෂ්ඨයෙක්වේ.</div>
                </div>
                <div class="paragraph" para="467">
                    <span class="paranum">467</span>
                    <div class="bodytext">“පරමාර්ථ සත්‍යයෙන් දැමුනාවූ, ඉන්ද්‍රිය දමනයෙන් යුක්තවූ වෙදනම් සතර මාර්ගඥානයෙන් යුක්තවූ වැස නිමවනලද බඹසර ඇත්තාවූ ඒ පුද්ගලයා කෙරෙහි යම් බ්‍රාහ්මණයෙක් පින් කැමැත්තෙන් දෙන්නෙහි නම්, සුදුසු කාලයෙහි යාගද්‍රව්‍ය පුදන්නේය.</div>
                </div>
                <div class="paragraph" para="468">
                    <span class="paranum">468</span>
                    <div class="bodytext">“යම්කිසි කෙනෙක් යහපත් සංවරයෙන් යුක්ත බැවින් ඇදනැති නූල් බඳින ලීය මෙන් කාමයන් අත්හැර ආශා නැතිව හැසිරෙත්ද, යම් බ්‍රාහ්මණයෙක් පින් කැමැත්තෙන් පුදන්නේ නම් උන්වහන්සේලා කෙරෙහි පූජාද්‍රව්‍ය දෙන්නේය.</div>
                </div>
                <div class="paragraph" para="469">
                    <span class="paranum">469</span>
                    <div class="bodytext">“යම් කෙනෙක් රාහුගේ ගැනීමෙන් මිදුන චන්ද්‍රයා මෙන් පහවූ රාග ඇත්තාහුද මනාකොට සන්හුන් ඉන්ද්‍රියයන් ඇත්තේද, පින් කැමති යම් බමුණෙක් දන් දෙන්නේ නම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="470">
                    <span class="paranum">470</span>
                    <div class="bodytext">“යමෙක් හැමකල්හි සිහිඇතිව තෘෂ්ණාදෘෂ්ටි වශයෙන් ගැනීම අත්හැර ලොකයෙහි නොගැටෙමින් හැසිරෙත්ද, පින් කැමති යම් බ්‍රාහ්මණයෙක් පුදන්නේ නම් සුදුසු කාලයෙහි ඔවුන් කෙරෙහි යාග ද්‍රව්‍ය පුදන්නේය.</div>
                </div>
                <div class="paragraph" para="471">
                    <span class="paranum">471</span>
                    <div class="bodytext">“යම්කෙනෙක් ක්ලෙශකාමයන් අත්හැර වස්තු කාමයන් මැඩපවත්වා හැසිරේද, යමෙක් ඉපදීම මැරීම යන මෙහි අවසනට පැමිණියේද, සිහිල්වූ දියවිලක් මෙන් පිරිනිවියේද, ඒ තථාගතතෙම යාගද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="472">
                    <span class="paranum">472</span>
                    <div class="bodytext">“අප්‍රමාණ නුවණ ඇති තථාගතතෙමේ සමවන අය කෙරෙන් සමවුයේ විෂමයන් කෙරෙන් ඈත්වූයේ මෙලොව හෝ පරලොව හෝ නොඇලුනේ යාගද්‍රව්‍යයට සුදුසු වේ.</div>
                </div>
                <div class="paragraph" para="473">
                    <span class="paranum">473</span>
                    <div class="bodytext">“යමෙකු කෙරෙහි මායාව නොවසාද මානය නැත්තේද, යමෙක් පහවූ ලොභ ඇත්තේද මමත්වය නැත්තේද ආශානැත්තේද, ක්‍රොධය දුරුකෙළේද මනාව නිවුණු ආත්මය ඇත්තේද, යම් ඒ බ්‍රාහ්මණයෙක් පියුමක් කොට කීයේද ඒ තථාගතතෙම යාගද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="474">
                    <span class="paranum">474</span>
                    <div class="bodytext">“යම් නිවෙසන නම් මනසක් කියේද යමෙකුට තෘෂ්ණාදෘෂ්ටි ගැනීමක් නොවෙත්ද මෙලොව හෝ පරලොව හෝ එය නොගන්නාවූ තථාගත තෙමේ යාග ද්‍රව්‍ය බුදීමට සුදුසුවේ.</div>
                </div>
                <div class="paragraph" para="475">
                    <span class="paranum">475</span>
                    <div class="bodytext">“යමෙක් එකඟවූ සිත් ඇත්තේද සතර  ඕඝය එතර වුනේද ශ්‍රෙෂ්ඨ දෘෂ්ටියෙන් ධර්මය දත්තේද අන්තිම දෙහය දරණ ක්ෂීණාශ්‍රවවූ තථාගතතෙම යාගද්‍රව්‍යයට සුදුසුවේ.</div>
                </div>
                <div class="paragraph" para="476">
                    <span class="paranum">476</span>
                    <div class="bodytext">“යමක්හුගේ භවතෘෂ්ණාවද, වචනයේ කෲර බවද දවන ලද්දේද, ආස්තයට යවන ලද්දේද, නොවෙත්ද, වෙද දත් සියලු ස්කන්ධ ආයතනයන්හි මිදුණු තථාගත තෙම යාගද්‍රව්‍ය ලැබීමට සුදුසුය.</div>
                </div>
                <div class="paragraph" para="477">
                    <span class="paranum">477</span>
                    <div class="bodytext">“රාගාදී ඇලීම් ඉක්මවූ යමෙක්හට ඇලීම් නැත්තේද, මානයෙහි ඇලුනවුන් අතරෙහි මානයෙහි නොඇලුන සත්වයෙක්වේද ඒ හෙතු සහිත ප්‍රත්‍යය සහිත දුක පිරිසිඳ දත් තථාගත තෙමේ යාගද්‍රව්‍ය පිළිගැනීමට සුදුසුවෙයි.</div>
                </div>
                <div class="paragraph" para="478">
                    <span class="paranum">478</span>
                    <div class="bodytext">“තෘෂ්ණාවට නොබැඳී නිවණ දක්නාසුලුවූ අනුන් විසින් දැන්වියයුතු දෙසැට මිථ්‍යාදෘෂ්ටිය ඉක්මවූ යමෙක්හට නැවත උත්පත්ති හෙතුවක් නැත්තේද, ඒ තථාගත තෙමේ යාගද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="479">
                    <span class="paranum">479</span>
                    <div class="bodytext">“තමා තුළ ඇත්තාවූද තමාගෙන් පිටත ඇත්තාවූද, ස්කන්ධ ආයතනාදී ධර්මයන් දැන, පිඹ හරිනලද්දාහුද, අස්තයට යවන ලද්දාහුද, නොවෙත්ද, (හෙතෙමේ) ශාන්ත වූයේ නිවන් අරමුණුකොට කෙලෙසුන්ගෙන් මිදුනේද, ඒ තථාගත තෙමේ යාගද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="480">
                    <span class="paranum">480</span>
                    <div class="bodytext">“සංයොජනද, උත්පතිතියද ක්ෂයවීම දක්නා සුලු යමෙක් තෙමේ රාගය ඉතිරි නොකොට දුරුකෙළේද පිරිසිදුවූ රාගද්වෙෂ මොහ දොෂනැති, නිර්මලවූ පව්නොකරණ තථාගතතෙම යාගද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="481">
                    <span class="paranum">481</span>
                    <div class="bodytext">“යමෙක් තෙමේ ස්කන්ධ මිස ආත්මය කියා දෙයක් නොදකීද? මාර්ග සමාධියෙන් යුක්තද කායවංකාදිය නැද්ද? කම්පා නොවන්නේද ඒජා නම් තෘෂ්ණාවද සිත්හි උල්ද අටතන්හි සැකද නැත්තේද, ඒ තථාගත තෙමේ යාග ද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="482">
                    <span class="paranum">482</span>
                    <div class="bodytext">“යමක්හට මෝහය හේතුකොට ගෙන කිසි අනතුරක් නැද්ද සියලු දෙය ඤාණයෙන් දක්නාසුලු වේද? අන්තිම ශරීරය දරන්නේද පසේබුදුන් ආදීන් හා අසාධාරණ නිර්භය බුදුබවට පැමුණුනේද මෙපමණකින් පුරුෂයාගේ සුද්ධිය වේද ඒ තථාගතතෙම යාග ද්‍රව්‍ය පිළිගැනීමට සුදුසුය.</div>
                </div>
                <div class="paragraph" para="483">
                    <span class="paranum">483</span>
                    <div class="bodytext">“මා විසින් පෙර බ්‍රහ්මයා අරභයා ගිනිදෙවියා පිදූ යෙම්ද, එය සත්‍ය හෝ බොරු හෝ නොදනිමි. අද ඔබ වැනි යාග ගැන දන්නෙක් ලැබුණු බැවින් සත්‍ය පිදීමක් වේවා. ඔබවහන්සේ ප්‍රත්‍යක්ෂ බ්‍රහ්මයාය. භාග්‍යවතුන් වහන්සේ මාගේ යාග ද්‍රව්‍ය පිළිගන්නාසේක්වා. භාග්‍යවතුන් වහන්සේ මාගේ යාග ද්‍රව්‍ය වළඳනසේක්වා.</div>
                </div>
                <div class="paragraph" para="484">
                    <span class="paranum">484</span>
                    <div class="bodytext">(ඡෙද දෙක උරග වර්ගයෙහි 4 කසීභාරද්වාජ සූත්‍රයෙහි 6-7 ඡෙද මෙනි.)</div>
                </div>
                <div class="paragraph" para="485">
                    <span class="paranum">485</span>
                </div>
                <div class="paragraph" para="486">
                    <span class="paranum">486</span>
                    <div class="bodytext">“භාග්‍යවතුන්වහන්ස, යහපත, මම ඔබ වහන්සේගේ අවවාදයෙහි සිට යම්සේ දන්නේ නම් යාග අවස්ථාවෙහි මා විසින් උපස්ථාන කළයුතු එබඳු දක්ෂිණාර්හ කෙනෙක් මට පෙන්වනු මැනවි.”</div>
                </div>
                <div class="paragraph" para="487">
                    <span class="paranum">487</span>
                    <div class="bodytext">“යමෙකුගේ එකට එක කිරීම පහවූයේද, යමෙකුගේ සිත නොකැළඹුනේද, කාමයන්ගෙන් මිදුනේද, යමෙකුගේ කයෙහි ගිලන්කම නැද්ද,</div>
                </div>
                <div class="paragraph" para="488">
                    <span class="paranum">488</span>
                    <div class="bodytext">“කෙලෙසුන් නැති කරන්නාවූ, ඉපදීම මරණය දෙකෙහි දක්ෂවූ නුවණින් යුක්තවූ එබඳු මුනිතෙම යාගයට පැමිණියේය.</div>
                </div>
                <div class="paragraph" para="489">
                    <span class="paranum">489</span>
                    <div class="bodytext">“බැම හැකිලවීම නොකොට ඇඳිලි බැඳ නමස්කාර කරව්. ආහාරපානවලින් පුදව්. දක්ෂිණා තොමෝ මෙසේ සම්බන්ධ වේ.</div>
                </div>
                <div class="paragraph" para="490">
                    <span class="paranum">490</span>
                    <div class="bodytext">“සියලු ලෝකයා විසින් පැමිණ පිදිය යුතුවූ පුණ්‍ය ක්ෂෙත්‍රවූ නිරුත්තරවූ පින්වත් බුදුරජාණන් වහන්සේ යාග ද්‍රව්‍ය පිදීමට සුදුසුය. පින්වතුන් වහන්සේට දෙනලද්ද මහත් ඵල ඇත්තේය.</div>
                </div>
                <div class="paragraph" para="">
                    <div class="bodytext">“(මෙහි සූත්‍රනිපාතයේ 1 වර්ගයේ 4 සූත්‍රයේ 8 ඡෙදය යෙදිය යුතුයි.) ඒ මම භාග්‍යවත් ගෞතමයන් වහන්සේ පිහිට කොටයෙමි. ධර්මයේද, භික්ෂුසංඝයාගේද පිහිට සොයමි. භවත් ගෞතමයන් වහන්සේගේ සමීපයෙහි පැවිද්ද ලබන්නෙමි. උපසම්පදාව ලබන්නෙමි. සුන්දරික භාරද්වාජ බ්‍රාහ්මණතෙම රහතුන් අතරෙහි කෙනෙක් වූයේය.”</div>
                </div>
            </div>
            <div class="centre ct_sutta ending">සුන්දරිකභාරද්වාජසුත්තං චතුත්ථං නිට්ඨිතං.</div>
        </div>
        <div class="subhead ct_sutta" node-id="41125">
            <span class="subhead ct_sutta">5. මාඝ සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">“මා විසින් මෙසේ අසනලදී. එක් කාලයෙක්හි භාග්‍යවතුන් වහන්සේ රජගහනුවර ගිජුකුළු පව්වෙහි වාසය කරණසේක. ඉක්බිති මාඝ මාණවකතෙම භාග්‍යවතුන් වහන්සේ යම් තැනෙක්හිද එහි පැමිණියේය. පැමිණ භාග්‍යවතුන් වහන්සේ සමග සතුටුවිය. සතුටුවිය යුතුවූ සිහිකටයුතුවූ කථාවකොට නිමවා එකත්පසෙක සිටියේය. එකත්පසෙක සිටි මාඝ මානවකතෙම භාග්‍යවතුන් වහන්සේට “භවත් ගෞතමයන් වහන්ස, යාචක ජනයාගේ වචන දන්නා දීමට ඉල්වීමට සුදුසු දායකයෙක්ද, දානපතියෙක්ද වෙමි. ධර්මයෙන් භොගයන් සොයමි.</div>
                    <div class="bodytext">“දැහැමින් වස්තුසොයා දැහැමින් පැමිණි දැහැමින් ලත් වස්තුවෙන් එකෙකුටද දෙමි. දෙදෙනෙකුටද දෙමි. තුන් දෙනෙකුටද දෙමි. සතරදෙනෙකුට දෙමි. පස්දෙනෙකුටද දෙමි. සදෙනෙකුට දෙමි, සත්දෙනෙකුටද දෙමි, අටදෙනෙකුටද දෙමි, නවදෙනෙකුට දෙමි. දසදෙනෙකුටද දෙමි. විසිදෙනෙකුටද දෙමි. තිස්දෙනෙකුටද දෙමි. සතළිස් දෙනෙකුටද දෙමි. පනස් දෙනෙකුටද දෙමි. සිය දෙනෙකුටද දෙමි. වැඩියද දෙමි. භවත් ගෞතමයන් වහන්ස, කිමෙක්ද මෙසේ දෙන්නේ මෙසේ පුදන්නේ, බොහෝ පින් රැස්කරම්ද, මාඝය ඔබ මෙසේ මෙසේ දෙන්නේ නම් පුදන්නේ නම් බොහෝ පින් රැස්කරන්නෙහිය. මාණවකය, යම් දායකයෙක් දානපතියෙක් යාචක ජනයාගේ වචන දන්නේද දීමට ඉල්වීමට සුදුසුද දැහැමින් වස්තුව සොයයිද,</div>
                    <div class="bodytext">මෙහි මේ සූත්‍රයේ 2 ඡෙදය යොදාගන්න.</div>
                    <div class="bodytext">ඉක්බිති මාඝ මානවකතෙම භාග්‍යවතුන් වහන්සේට ගාථාවෙන් මෙසේ කීයේය.</div>
                </div>
                <div class="paragraph" para="491">
                    <span class="paranum">491</span>
                    <div class="bodytext">(i) “මාඝමාණවකතෙම පින්වත කසට වස්ත්‍ර හඳින ගිජු නොවී වාසය කරණ වචන දන්නාවූ ගෞතමයන් වහන්සේ ගෙන් විචාරමුය, පින් බලාපොරොත්තුවන පින් කැමැත්තා මෙලොව ආහාරපාන අන්‍යයන්ට දෙන්නේ යාගකරන්නාහට කවර තැනෙක යාග කළොත් මහත්ඵල වන්නේද,</div>
                </div>
                <div class="paragraph" para="492">
                    <span class="paranum">492</span>
                    <div class="bodytext">(2) (i) “මාඝය මේ ලෝකයෙහි දීමට ඉල්ලීමට සුදුසු දානපතිවූ යම් ගෘහස්ථයෙක් පින් කැමැත්තේ පින බලාපොරොත්තුවෙන් පූජාකරයිද, අන්‍යයන්ට ආහාරපාන දෙමින් කෙළෙස් නැතිකළ දක්ෂිණාර්හයන් සමග සතුටු වන්නේයයිද භාග්‍යවතුන් වහන්සේ වදාළහ.</div>
                </div>
                <div class="paragraph" para="493">
                    <span class="paranum">493</span>
                    <div class="bodytext">(3) මෙය (i) මෙහි 2 (i) මෙනි.)</div>
                    <div class="bodytext">භාග්‍යවතුන් වහන්සේ මට දක්ෂිණාර්හයන් වදාළ මැනව.</div>
                </div>
                <div class="paragraph" para="494">
                    <span class="paranum">494</span>
                    <div class="bodytext">“යම් කෙනෙක් ඒකාන්තයෙන් ලොකයෙහි රාගාදියෙහි නොගෑවී කිසිවක් නැතිව වැඩ අවසන්කර රක්නාලද සිත් ඇත්තෝව වාසය කරත්ද, (ii) පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="495">
                    <span class="paranum">495</span>
                    <div class="bodytext">“යම්කෙනෙක් සියලු සංයෝජන බැමි සුන්කළාහුද දැමුනාහුද, කෙලෙසුන්ගෙන් මිදුනාහුද, දුක් නැද්ද, දැන් කෙළෙස් නැද්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="496">
                    <span class="paranum">496</span>
                    <div class="bodytext">“යම්කෙනෙක් සියලු සංයෝජන බැමි මිදුනාහුද දැමුනාහුද, කෙලෙසුන්ගෙන් මිදුනාහුද, දුක් නැද්ද, දැන් කෙළෙස් නැද්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="497">
                    <span class="paranum">497</span>
                    <div class="bodytext">“රාගයද, ද්වෙෂයද, මොහයද පහකොට කෙලෙසුන් නැසුවෝද, වැසනිමවන ලද බඹසර ඇත්තාහුද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="498">
                    <span class="paranum">498</span>
                    <div class="bodytext">“යම්කෙනෙකුන් කෙරෙහි රැවටිල්ල නැත්තේද මානයක් නොවේද, යම් කෙනෙක් පහවූ ලොභ ඇත්තේද මමත්වය නැත්තේද ආශානැත්තේද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="499">
                    <span class="paranum">499</span>
                    <div class="bodytext">“යම්කෙනෙක් ඒකාන්තයෙන් තෘෂ්ණාවන්හි නොවැටුණහුද කාම සැඩවතුරු තරණය කොට මමත්වය නැතිව හැසිරෙද්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="500">
                    <span class="paranum">500</span>
                    <div class="bodytext">“යම්කිසි කෙනෙකුන්ට ලොකයෙහි මෙලොව හෝ පරලොව කොයිතැනත් තෘෂ්ණාවක් නැද්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="501">
                    <span class="paranum">501</span>
                    <div class="bodytext">(3 වර්ගයේ 30 සූත්‍රයේ 11 ඡෙදය මෙනි.)</div>
                </div>
                <div class="paragraph" para="502">
                    <span class="paranum">502</span>
                    <div class="bodytext">(3 වර්ගයේ 30 සූත්‍රයේ 12 ඡෙදය මෙනි.)</div>
                </div>
                <div class="paragraph" para="503">
                    <span class="paranum">503</span>
                </div>
                <div class="paragraph" para="504">
                    <span class="paranum">504</span>
                    <div class="bodytext">“යම් කෙනෙක් ශමනය කළ කෙළෙස් ඇත්තාහුද, පහවූ රාග ඇත්තාහුද, බාධා නොකළහැකිද වර්තමාන සම්බන්ධ අත්හැර ඇලීමක් නැද්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="505">
                    <span class="paranum">505</span>
                    <div class="bodytext">“ජාති, ජරා, මරණ අත්හැර සියල්ල ඉක්මෙවූවාහු සැක නැද්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="506">
                    <span class="paranum">506</span>
                    <div class="bodytext">“යම්කෙනෙක් රාගාදී කිසි ක්ලේශයක් නැතිව සර්වප්‍රකාරයෙන් මිදී ලොකයෙහි තමන් පහනක් මෙන් හැසිරෙත්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="507">
                    <span class="paranum">507</span>
                    <div class="bodytext">“යම් කෙනෙක් ස්කන්ධ ආයතනාදී ශරීරය අනිත්‍ය යයිදනීද, මේ අවසාන ජාතිය වෙයි. නැවත භවයක් නැතැයි යම් යම් විධියකින් දනිත්ද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය.</div>
                </div>
                <div class="paragraph" para="508">
                    <span class="paranum">508</span>
                    <div class="bodytext">“වේද දත් යම්කෙනෙක් ධ්‍යානයෙහි ඇලුනේද, සිහි ඇත්තේද, බොහෝදෙනාට පිහිටවූ බුදුබවට පැමිණියේද, පින් බලාපොරොත්තු යම්කිසි බ්‍රාහ්මණයෙක් යාග කරන්නහුනම් සුදුසු කාලයෙහි ඔවුන් කෙරෙහි යාග ද්‍රව්‍යය දෙන්නේය. ”</div>
                </div>
                <div class="paragraph" para="509">
                    <span class="paranum">509</span>
                    <div class="bodytext">“ඒකාන්තයෙන් මාගේ ඇසීම හිස් නොවූයේය. භාග්‍යවතුන් වහන්සේ මට දක්ෂිණාර්හයන් වදාළසේක. ඔබවහන්සේ වනාහි ලොකයෙහි දතයුතු සියල්ල යම් ඒ විධියකින් දතයුත්තේද, ඒ ඒ විධියෙන් අවබොධ කරණලදී.</div>
                </div>
                <div class="paragraph" para="510">
                    <span class="paranum">510</span>
                    <div class="bodytext">“දීමට ඉල්ලීමට සුදුසු යම් දානපති ගෘහස්ථයෙක් වූ මාඝ තරුණතෙම පින් බලාපොරොත්තු වන්නේ පින් බලාපොරොත්තුවෙන් මේ ලෝකයෙහි අන්‍යයන්ට ආහාරපාන දෙන්නේද භාග්‍යවතුන් වහන්සේ මට දාන සම්පත්තිය වදාරණු මැනවි.”</div>
                </div>
                <div class="paragraph" para="511">
                    <span class="paranum">511</span>
                    <div class="bodytext">“මාඝය, දන්දෙනු ලබන්නේ දෙව, හැමතන්හි සිත පහදව, දන්දෙන්නාට දියයුත්තේයයි කියනලද දානය අරමුණවේ. මෙහි පිහිටා ද්වෙෂය නැතිකරයි.</div>
                </div>
                <div class="paragraph" para="512">
                    <span class="paranum">512</span>
                    <div class="bodytext">“ඒ පහවූ රාග ඇත්තේ ද්වෙෂය නසා අප්‍රමාණ මෛත්‍රී සිත වඩන්නේ රෑදාවල් දෙකෙහි නිතර අප්‍රමාදවූයේ සියලු දිශාවන්හි අප්‍රමාණ මෛත්‍රිය පතුරුවයි.”</div>
                </div>
                <div class="paragraph" para="513">
                    <span class="paranum">513</span>
                    <div class="bodytext">“කවරෙක් ශුද්ධවේද, මිදේද, බැඳේද, තමන් කවරකින් බඹලොව යද්ද, විචාරණලද මට නොදන්නා හෙයින් වදාළ මැනව. මා විසින් අද්දුටු ප්‍රත්‍යක්ෂ බ්‍රහ්මයා භාග්‍යවත්තෙමේය. නුඹවහන්සේ අපට බ්‍රහ්මයා සමානය යනු සත්‍යය. භාග්‍යවතුන් වහන්ස බ්‍රහ්මලෝකයෙහි කෙසේ උපදින්නේද?”</div>
                </div>
                <div class="paragraph" para="514">
                    <span class="paranum">514</span>
                    <div class="bodytext">“මාඝය, යම්කිසි කෙනෙක් ත්‍රිවිධ දාන සම්පත්තිය පුදාද ගුණවත් දක්ෂිණාර්හයන් සමග සතුටුවේද, මෙසේ දන්දී මනාකොට දීමට ඉල්ලීමට යොග්‍යවූයේ බ්‍රහ්ම ලෝකයෙහි උපදීයයි” කියමි.</div>
                </div>
                <div class="paragraph" para="">
                    <div class="bodytext">“මෙසේ වදාළකල්හි මාඝ මානවක තෙම (මෙහි 3 මහා වර්ගයෙහි 30 සූත්‍රයේ 34 ඡෙදය යෙදිය යුතුයි.)</div>
                </div>
            </div>
            <div class="centre ct_sutta ending">මාඝසුත්තං පඤ්චමං නිට්ඨිතං.</div>
        </div>
        <div class="subhead ct_sutta" node-id="41126">
            <span class="subhead ct_sutta">6. සභිය සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">(මෙහි 1 බොධි වර්ගයේ 6 සූත්‍රයේ 1 ඡෙදය යෙදිය යුතුයි.)</div>
                    <div class="bodytext">“එකල්හි වනාහි සභිය පරිබ්‍රාජකයාගේ පැරණි සහලේ නෑ දෙවතාවකු විසින් ප්‍රශ්න පමණක් අසන ලද්දාහු වෙත්. සභිය තොප විසින් විචාරණ ලද මේ ප්‍රශ්න යම් ශ්‍රමණයෙක් හෝ බ්‍රාහ්මණයෙක් හෝ ප්‍රකාශ කරන්නේද ඔහු වෙත බ්‍රහ්මචර්යාවෙහි හැසිරෙව. ඉක්බිති සභිය පරිබ්‍රාජක තෙම ඒ දෙවතාවාගේ සමීපයෙහි ඒ ප්‍රශ්න උගෙන,</div>
                    <div class="bodytext">(i) පිරිස් ඇති ශාස්තෘවරුන් යයි අඟවන ගිහි පැවිද්දන්ගේ ගුරුවරුවූ ප්‍රසිද්ධවූ ලාභ ඇති තීර්ථක නායකවූ බොහෝ දෙනා විසින් යහපතැයි සම්මත කරණලද යම් මේ පූරණ කාශ්‍යපය, මක්ඛලිගොසාලය, අජිතකෙසකම්බලය, පකුධ කත්‍යායනය, සඤ්ජය බෙල්ලට්ඨි පුත්‍රය, නිඝණ්ඨනාථපුත්‍රය යන ඔවුන් වෙත පැමිණ ඒ ප්‍රශ්න අසයි. (ii) සභිය පරිබ්‍රාජකයා විසින් ප්‍රශ්න ඇසූකල්හි පිළිතුරු නොදෙත්. උත්තර නොදෙන්නාහු කොපයද, තරහද, නොසතුටද, ප්‍රකාශ කරත්. නැවත සභිය පරිබ්‍රාජකයාගෙන්ම අසත්. ඉක්බිති සභිය පරිබ්‍රාජකයාට (මෙහි මේ සූත්‍රයේ 3 (i) ඡෙදය යෙදිය යුතුයි.) යම් ඒ පින්වත් මහණ බමුණු කෙනෙක් ඇද්ද මා විසින් ප්‍රශ්න විචාරණ ලද්දාවූ ඔව්හු පිළිතුරු නොදෙත්. පිළිතුරු නොදෙන්නාහු මගෙන්ම අසත්. මම ගිහිවී කාමයන් අනුභව කරන්නෙම් නම් යහපතැයි” මේ සිත විය.</div>
                    <div class="bodytext">ඉක්බිති සභිය පරිබ්‍රාජකයාට මේ සිත විය. ‘මේ ශ්‍රමණ ගෞතමයන් වහන්සේද පිරිස් ඇත්තෙකි. සමූහ ඇත්තෙකි. ගිහි පැවිද්දන්ගේ ගුරුවරයෙකි. ප්‍රසිද්ධ කෙනෙකි. තීර්ථක නායකයෙකි. බොහෝදෙනා විසින් යහපතැයි ප්‍රසිද්ධය. මම ශ්‍රමණ ගෞතමයන් වහන්සේ වෙත පැමිණ මේ ප්‍රශ්න අසන්නෙම් නම් යෙහෙකැයි’ සිතීය.</div>
                    <div class="bodytext">ඉක්බිති සභිය පරිබ්‍රාජකයාට මේ සිත විය. ‘දිරූ වැඩි මහලුවූ නාකිවූ බොහෝ කල් ගිය පශ්චිම වයසට පැමිණි ස්ථවිරවූ බොහෝ රාත්‍රි දන්නා පැවිදිව බොහෝ කල් ගිය, (මෙහි මේ සූත්‍රයේ 3 (i) ඡෙදය යෙදිය යුතුයි.) ඔව්හුද මා විසින් ප්‍රශ්න අසන ලද්දාහු නොකියත් නොකියන්නාහු කොපයද, ද්වෙෂයද, නොසතුටද පහළ කරත්. නැවත අන් කෙනෙකුගෙන් අසත්ද, කිමෙක්ද, මට ශ්‍රමණ ගෞතමතෙම මේ ප්‍රශ්න විචාරන ලද්දේ ප්‍රකාශ කෙරේද, ශ්‍රමණ ගෞතම තෙමේද, උත්පත්තියෙන් බාල වයස් ඇත්තෙකි. පැවිදිවී අලුතය. ඉක්බිති සභිය පරිබ්‍රාජකයාට මේ අදහසවීය. ශ්‍රමණයන් වනාහි බාල වයස්යයි අවමන් නොකළ යුතුය. ඉදින් ශ්‍රමණ තෙමේ බාල වයස් වුවත් හෙතෙමේ මහත් ඍද්ධි ඇත්තේය. මහත් ආනුභාව ඇත්තේය. මම ශ්‍රමණ ගෞතමයන් වෙත පැමිණ මේ ප්‍රශ්න අසන්නෙම් නම් යෙහෙකැයි’ යනුවෙනි.</div>
                    <div class="bodytext">ඉක්බිති සභිය පරිබ්‍රාජකතෙමේ රජගහ නුවර යම් තැනෙක්හිද එහි ගමන් කෙළේය. පිළිවෙළින් ගමන් කරන්නේ රජගහ නුවර වෙළුවනය යම් තැනෙක්හිද කලන්දක නිවාපය යම් තැනෙක්හිද, භාග්‍යවතුන් වහන්සේ යම් තැනෙක්හිද එහි පැමිණියේය. පැමිණ භාග්‍යවතුන් වහන්සේ සමග සතුටු විය. සතුටුවිය යුතුවූ සිහි කටයුතුවූ කථාව කොට නිමවා එකත්පසෙක සිටියේය. එකත්පසෙක සිටි සභිය පරිබ්‍රාජකතෙම භාග්‍යවතුන් වහන්සේට ගාථාවන් කීයේය.</div>
                </div>
                <div class="paragraph" para="515">
                    <span class="paranum">515</span>
                    <div class="bodytext">(i) “ඇසීමට සැක ඇත්තෙමි. ප්‍රශ්න කෙරෙහි සැක ඇත්තෙමි. ප්‍රශ්න ඇසීමට ඉතාම කැමැත්තෙන් පැමිණියෙමි. ප්‍රශ්නයන් මා විසින් විචාරණ ලද්දේ ඔවුන් අවසන් කරන්නෙකු වේවා පිළිවෙළින් ප්‍රශ්නයන්ට පිළිතුරු පාළියට නගා මට ප්‍රකාශ කරන්නැයි” සභිය කියා සිටියේය.</div>
                </div>
                <div class="paragraph" para="516">
                    <span class="paranum">516</span>
                    <div class="bodytext">(ii) “සභිය, ප්‍රශ්න විචාරන්නට කැමැත්තෙන් දුර සිට ආයෙහිද? විචාරණ ලද ඒ ප්‍රශ්න නිරාකරණය කරමි. තොපට ප්‍රශ්න අනුව අර්ථයට ගැලපෙන පාළියට නගා එය ප්‍රකාශ කරමි.</div>
                </div>
                <div class="paragraph" para="517">
                    <span class="paranum">517</span>
                    <div class="bodytext">(iii) “යම් කිසිවෙක් සිත කැමැත්තෙහි නම් සභිය මාගෙන් ඒ ප්‍රශ්න අසව. ඒ ඒ ප්‍රශ්නය මම අවසන් කරමි.”</div>
                </div>
                <div class="paragraph" para="">
                    <div class="bodytext">(iv) ඉක්බිති සභිය පරිබ්‍රාජකයාට මේ සිත විය. ‘පින්වත, ඒකාන්තයෙන් ආශ්චර්යයි, පින්වත, ඒකාන්තයෙන් අද්භූතයි. යම්හෙයකින් අනෙක් ශ්‍රමණ බ්‍රාහ්මණයන් කෙරෙන් මම අවකාශ මාත්‍රයකුදු නොලද්දෙමි. මට ශ්‍රමණ ගෞතමයන් වහන්සේ විසින් මේ අවකාශය කරණ ලද්දේ යයි.” සතුටුවූයේ ප්‍රමුදිතවූයේ ප්‍රීතිය හා සොම්නස ඇතිවූයේ භාග්‍යවතුන් වහන්සේගෙන් ප්‍රශ්න ඇසූයේය.</div>
                </div>
                <div class="paragraph" para="518">
                    <span class="paranum">518</span>
                    <div class="bodytext">“භික්ෂූන් විසින් කුමක් ලබන ලද්දේද? කුමකින් සන්සිඳුනේද? කෙසේ දැමුනාහුද? බුදුන් යයි කෙසේ කියයිද? විචාළ මට භාග්‍යවතුන් වහන්සේ ප්‍රකාශ කරණු මැනවයි” සභියතෙමේ ඇසීය.</div>
                </div>
                <div class="paragraph" para="519">
                    <span class="paranum">519</span>
                    <div class="bodytext">“සභිය, යමෙක් තමා විසින් පුරුදු කරණ ලද මාර්ගයෙන් ක්ලෙශ පරිනිර්වාණයට පැමිණියේද, පහකළ සැක ඇත්තේද, ශාස්වත උච්ඡෙද දෘෂ්ටි හැර බඹසර වැස නිමවා ක්ෂය කළ නැවත උත්පත්තිය ඇත්තේ ද ඒ මහණතෙම,</div>
                </div>
                <div class="paragraph" para="520">
                    <span class="paranum">520</span>
                    <div class="bodytext">“හැම අරමුණකම මධ්‍යස්ථවූයේ සිහියෙන් යුක්ත වූයේ ලොකයෙහි කිසිසත්වයෙකුට හිංසා නොකෙරේද යමෙක් හට ක්ලෙශ නැද්ද, හෙතෙම නොයෙක් කෙලෙස් සංසිඳවූ බැවින් සතර  ඕඝයෙන් එතරවූයේය. පව් සමනය කළේය. අවුල් අදහස් ප්‍රහීන කෙළේය.</div>
                </div>
                <div class="paragraph" para="521">
                    <span class="paranum">521</span>
                    <div class="bodytext">“යමක්හු විසින් සියලු ස්කන්ධ ලොකයෙහි තමා තුළද පිටත්හිද ඉන්ද්‍රියයන් සයදෙන පුරුදු කරණ ලද්දාහුද, මෙලොවද, පරලොවද දැන කල් බලයි. පුරුදු කරණ ලද ඉඳුරන් ඇති හෙතෙම දැමුනේය.</div>
                </div>
                <div class="paragraph" para="522">
                    <span class="paranum">522</span>
                    <div class="bodytext">“සියලු තෘෂ්ණා දෘෂ්ටීන් අනිත්‍යාදී වශයෙන් බලා සංසාරයද චුති උත්පත්ති දෙකද දැන පහවූ රාගාදී ධූලි ඇති කෙලෙස් නැති පිරිසිදුවූ නිවණට පැමිණි හෙතෙම බුද්ධ යයි කීහු.</div>
                </div>
                <div class="paragraph" para="">
                    <div class="bodytext">ඉක්බිති සභිය පරිබ්‍රාජකතෙමේ භාග්‍යවතුන් වහන්සේගේ කියමනට සතුටුව අනුමෝදන්ව සතුටුවූයේ ප්‍රමොදවූයේ ඔද වැඩියේ හටගත් ප්‍රීති සොම්නස් ඇත්තේ, භාග්‍යවතුන් වහන්සේගෙන් මත්තෙහි ප්‍රශ්න විචාළේය.</div>
                </div>
                <div class="paragraph" para="523">
                    <span class="paranum">523</span>
                    <div class="bodytext">“බමුණන් විසින් කුමක් බලාපොරොත්තුවන කෙසේ ලද්දෝද, කුමකට පැමිණියහුට බ්‍රාහ්මණයයි කියාද, ශ්‍රමණයා සෝදා හරිනලද පව් ඇත්තේවේද, නාගයයි කෙසේ කියන ලද්දේද, මවිසින් විචාරණ ලද භාග්‍යවතුන් වහන්සේ ප්‍රකාශ කරණු මැනවියි” සභියතෙමේ ඇසීය.</div>
                </div>
                <div class="paragraph" para="524">
                    <span class="paranum">524</span>
                    <div class="bodytext">“සභියය පරමාර්ථ බ්‍රාහ්මණතෙම සියලු පාපයන් දුරුකොට නිර්මලවූයේ අර්හත් ඵල සමාධියෙන් යහපත්යයි නිශ්චයවූයේද, ස්ථිරවූයේද, සංසාර හෙතුව ඉක්මවා කටයුතු අවසන් කර තනිවූයේද, හෙතෙම තෘෂ්ණාදිය ඇසුරු නොකළේ ලොක ධර්මයෙන් වෙනසකට නොපැමුණේ යයි කියන ලදී.</div>
                </div>
                <div class="paragraph" para="525">
                    <span class="paranum">525</span>
                    <div class="bodytext">“පින් පවු අත්හැර රහත් මගින් කෙලෙස් සමනය කොට කෙලෙස් රජස් නැතිව මෙලොවද පරලොවද දැන උත්පත්තිය හා මරණය දුරුකළේ ශ්‍රමණයායයි කියනු ලැබේ.</div>
                </div>
                <div class="paragraph" para="526">
                    <span class="paranum">526</span>
                    <div class="bodytext">“අධ්‍යාත්මයෙහිද පිටත්හිද සියලු ලොකයෙහි සියලු ලාමක දෙය සෝදා හැර තෘෂ්ණා දෘෂ්ටි සිතීම් වලින් සිතිය යුතු දෙවි මිනිසුන් කෙරෙහි රාගාදී සිතීමකට නොපැමිණියේහුයි. ඔහු නෑවේයයි කියනු ලැබේ.</div>
                </div>
                <div class="paragraph" para="527">
                    <span class="paranum">527</span>
                    <div class="bodytext">“ලොකයෙහි සියලු දසසංයොජනාදී බැමිද කාමාදී සංයොගද, මුදාහැර පවක් නොකෙරේද, කිසි ස්කන්ධයක නොඇලේද, කෙලෙසුන්ගෙන් මිදුණු එබඳු තැනැත්තේ නාගයයි කියනු ලැබේ.”</div>
                </div>
                <div class="paragraph" para="">
                    <div class="bodytext">“ඉක්බිති සභිය පරිබ්‍රාජක තෙමේ භාග්‍යවතුන් වහන්සේගෙන් මත්තෙහි ප්‍රශ්න විචාළේය.</div>
                </div>
                <div class="paragraph" para="528">
                    <span class="paranum">528</span>
                    <div class="bodytext">“සභියතෙමේ, බුදුවරයෝ දක්ෂවූ කවරෙකුට ක්ෂෙත්‍ර සංඛ්‍යාත ආයතනයන්ගෙන් මිදුනේයයි කියත්ද කවර කරුණකින් කෙසේ පණ්ඩිතයයි කියනු ලැබේද කෙසේ මුනි නම් කියයිද, මවිසින් විචාරණ ලද භාග්‍යවතුන් වහන්සේ ප්‍රකාශ කරණු මැනවියි” ඇසීය.</div>
                </div>
                <div class="paragraph" para="529">
                    <span class="paranum">529</span>
                    <div class="bodytext">“සභියය, සියලු ආයතන නම් ක්ෂෙත්‍රයන් මැඩ සියලු දිව්‍ය මනුෂ්‍ය බ්‍රහ්ම ආත්මභාව වලට අයත් ඇතුළත පිටත වශයෙන් විප්‍රකාරවූ දොළොස් ආයතන වලින් මිදුන ක්ෂෙත්‍රයන් ජයගත් තැනැත්තේ කම්පා නොවන බැවින් තාදීයයි කියනු ලැබේ.</div>
                </div>
                <div class="paragraph" para="530">
                    <span class="paranum">530</span>
                    <div class="bodytext">(මෙහි “ක්ෂෙත්‍රයන්ට” කුශලා කුශලකර්ම නැමැති “කොෂය” යනු යොදා 18 වෙනි ඡෙදය යෙදිය යුතුයි.)</div>
                </div>
                <div class="paragraph" para="531">
                    <span class="paranum">531</span>
                    <div class="bodytext">“පිරිසිදු නුවණ ඇත්තේ අධ්‍යාත්මයෙහිද පිටත්හිද දෙවැදෑරුම් ආයතනයන් පරීක්ෂාකොට කුශල අකුශලයන් ඉක්මවූ පණ්ඩිතතෙමේ නොසෙල්වෙන අර්ථයෙන් තාදීයයි කියනු ලැබේ.</div>
                </div>
                <div class="paragraph" para="532">
                    <span class="paranum">532</span>
                    <div class="bodytext">“ඒ මුනිතෙමේ රාගාදී ඇලීම්ද තෘෂ්ණා දෘෂ්ටි ආදී දැල්ද ඉක්මවා සියලු ලොකයෙහි ඇතුළත්හිවූද පිටත්හිවූද අයහපත්වූද යහපත්වූද, ධර්මය දැන ගත් හෙතෙම දෙවි මිනිසුන් විසින් පිදිය යුතු වූයේවේද.</div>
                </div>
                <div class="paragraph" para="">
                    <div class="bodytext">ඉක්බිති සභිය පරිබ්‍රාජක තෙමේ භාග්‍යවතුන් වහන්සේගෙන් මත්තෙහි ප්‍රශ්න විචාළේය.</div>
                </div>
                <div class="paragraph" para="533">
                    <span class="paranum">533</span>
                    <div class="bodytext">“ධර්මය දැන වෙදය දත් වීර්ය ඇත්තේ කුමක් ලබන ලද්දේ ද, කවරෙකු විසින් කෙසේ ප්‍රකාශ කරණ ලද්දේද? ආජානෙයතෙමේ කවරෙක් වේද, මා විසින් අසන ලද්ද, භාග්‍යවතුන් වහන්සේ ප්‍රකාශකොට වදාරණ සේක්වායි” සභිය තෙමේ ඇසීය.</div>
                </div>
                <div class="paragraph" para="534">
                    <span class="paranum">534</span>
                    <div class="bodytext">“සභියය, ශ්‍රමණයන් විසින්ද, බ්‍රාහ්මණයන් විසින්ද පනවන ලද සියලු වේදයන් සොයාබලා සියලු වේදනාවන්හි පහවූ ආශා ඇතිව හෙතෙම සියලු වේද ඉක්මවා වෙද දතුවෙක් වූයේය.</div>
                </div>
                <div class="paragraph" para="535">
                    <span class="paranum">535</span>
                    <div class="bodytext">“තෘෂ්ණාදි සසර ප්‍රමාද කරවන කෙලෙස්ද නාමරූප දෙකද අධ්‍යාත්මයෙහිවූද, පිටත්හිවූද රොග මුල්ද දැන සියලු රොග මුල් බැම්මෙන් මිදුනු කම්පානොවන තැනැත්තේ තාදීයයි කියනු ලැබේ.</div>
                </div>
                <div class="paragraph" para="536">
                    <span class="paranum">536</span>
                    <div class="bodytext">“මේ ලොකයෙහි සියලු ලාමක දෙයින් වෙන්වූ වීර්ය ඇති හෙතෙමේ අපාය දුක් ඉක්මවා වීර්ය ඇත්තේ ධ්‍යාන මාර්ග වැඩීමෙන් යුක්තවූයේ කෙලෙස් සතුරන් නැසීමෙහි සමත් ඤාණවන්ත තෙමේ කම්පානොවන හෙයින් තාදීයයි කියනු ලැබේ.</div>
                </div>
                <div class="paragraph" para="537">
                    <span class="paranum">537</span>
                    <div class="bodytext">“අධ්‍යාත්මයෙහිවූද, පිටත්හිවූද, ඇලීමට මුල්වූ බැමි යමෙකු විසින් සිඳින ලද්දාහු වෙත්ද සියලු ඇල්මට මුල්වූ බැමිවලින් මිදුනු නොසෙල්වෙන ශ්‍රෙෂ්ඨතෙමේ ඉෂ්ට අනිෂ්ට දෙක්හිම එක සමානය.”</div>
                </div>
                <div class="paragraph" para="">
                    <div class="bodytext">“ඉක්බිති සභිය පරිබ්‍රාජකතෙමේ භාග්‍යවතුන් වහන්සේගෙන් මත්තෙහි ප්‍රශ්න විචාළේය.</div>
                </div>
                <div class="paragraph" para="538">
                    <span class="paranum">538</span>
                    <div class="bodytext">“කුමකට පැමිණෙන ලද්දේ සුවපත්ද? ආර්යතෙමේ කුමක් හෙයින් කෙසේ හැසිරීමෙන් යුක්තද? පරිබ්‍රාජක තෙමේ කෙසේ වේද, භාග්‍යවතුන් වහන්සේ විචාරණ ලද මට ප්‍රකාශ කරණු මැනවියි” සභිය තෙම ඇසීය.</div>
                </div>
                <div class="paragraph" para="539">
                    <span class="paranum">539</span>
                    <div class="bodytext">“භාග්‍යවතුන් වහන්සේ “සභියය, ලොකයෙහි යම් කිසි වරද නිවරදයයි යම් ධර්මයක් වේද, සියලු ධර්මය විශිෂ්ට ඥානයෙන් දැන කාමරූපාදිය ඉක්මවූ සැක නැති මිදුනු කෙලෙස් ඇත්තා හැමතන්හි සුවසේය.</div>
                </div>
                <div class="paragraph" para="540">
                    <span class="paranum">540</span>
                    <div class="bodytext">“ආශ්‍රවයන්ද, ආලයයන්ද, සිඳ ඒ ඤාණවන්ත තෙමේ නැවත ගර්භයක ඉපදීමට නොපැමිණේ. කර්මාදී සංඥාද කාම ගුණාදී පංකද (එරෙන තැන්ද) දුරලා තෘෂ්ණාදී හැඟීමකට නොපැමිණෙයි.</div>
                </div>
                <div class="paragraph" para="541">
                    <span class="paranum">541</span>
                    <div class="bodytext">“මේ ලෝකයෙහි ශීලාදීන්හි පැමිණිය යුත්තට පැමිණි යම් දක්ෂයෙක් හැමකල්හි ධර්මය දනීද, කෙලෙසුන් ගෙන් මිදුන හෙතෙම හැම තැනම නොඇලෙයි. යමෙකුට ක්‍රොධ නැද්ද හෙතෙම ශීලාදී චරණ ධර්ම ඇත්තේවේ.</div>
                </div>
                <div class="paragraph" para="542">
                    <span class="paranum">542</span>
                    <div class="bodytext">“උඩයට සරස මැද නොහොත් තුන්කාලයෙහිම දුක් විපාක ඇති යම් කර්මයක් ඇත්තේද එය දුරුකොට නුවණින් පිරිසිඳ හැසිරෙන්නේ මායාව මානය සහ ලොභය ක්‍රොධයද නුවණින් සිඳ දමා නාමරූපයද කෙළවර කෙළේද, පැමිණිය යුත්තට පැමිණි ඔහු පරිබ්‍රාජකයයි කියන ලදී.”</div>
                </div>
                <div class="paragraph" para="">
                    <div class="bodytext">“ඉක්බිති සභිය පරිබ්‍රාජක තෙමේ භාග්‍යවතුන් වහන්සේගේ වනයට සතුටුව අනුමෝදන්ව ප්‍රීතිවූයේ ප්‍රමොදවූයේ ඔදවැඩියේ ප්‍රීති සොම්නස්වූයේ අස්නෙන් නැගිට උතුරු සළුව එකස් කොට භාග්‍යවතුන් වහන්සේ යම් තැනෙක්හිද එහි ඇඳිලි බැඳ බුදුරජාණන් වහන්සේ සමීපයෙහි සුදුසු ගාථාවෙන් ස්තුති කෙළේය.</div>
                </div>
                <div class="paragraph" para="543">
                    <span class="paranum">543</span>
                    <div class="bodytext">“මහත් ප්‍රඥා ඇත්ත, තුනක්වූද, සැටක් වූද, ශ්‍රමණයන්ගේ වාදයෝ ඇත්ද ඒවා ස්ත්‍රී පුරුෂ යන සංඥා අකුරු ඇත්තේය, සංඥාවන් ඇසුරු කළාහුය (මිථ්‍යා තොටවල්) තීර්ථයන් ඉක්මවා ඔඝයන්ගේ අන්තයට ගියෝය.</div>
                </div>
                <div class="paragraph" para="544">
                    <span class="paranum">544</span>
                    <div class="bodytext">“දුක් අවසන් කළ පරතෙරට ගිය රහත් කෙනෙක, සම්‍යක් සම්බුද්ධය, ඔබ වහන්සේ ක්ෂීණාශ්‍රවයෙකැයි හඟිමි. දුක් කෙළවර කළ බබළන, ඤාණවන්ත මහාප්‍රාඥතෙමේ මා සැකයන්ගෙන් එතර කෙළේය.</div>
                </div>
                <div class="paragraph" para="545">
                    <span class="paranum">545</span>
                    <div class="bodytext">“මා විසින් සිතනලද යමක් දැන ගත්තේද සැකයෙන් මා තරණය කෙළේද, මුනීන්ගේ මාර්ගයන්හි පැමිණිය යුත්තට පැමිණියාවූ නුඹ වහන්සේට නමස්කාර වේවා. පින්වතුන් වහන්සේ සම්පූර්ණ සූර්ය වංශයේ ඤාතිවරයෙකි. නානාප්‍රකාර කෙළෙස් සංසිඳවූවෙහිය.</div>
                </div>
                <div class="paragraph" para="546">
                    <span class="paranum">546</span>
                    <div class="bodytext">“මට යම් සැකයක් පෙරවීද, එය පසැස් ඇති ඔබ වහන්සේ මට ප්‍රකාශ කෙළේය. බුදුරජාණන් වහන්සේ ඒකාන්තයෙන් මුනිය. ඔබ වහන්සේට නීවරණ නැත්තේය.</div>
                </div>
                <div class="paragraph" para="547">
                    <span class="paranum">547</span>
                    <div class="bodytext">“නුඹ වහන්සේ විසින් සියලු දැඩි ආයාසයෝ දමන ලදහ. උදුරා දමන ලද්දාහ, එසේ කොට සිහිල්වූයෙහිය, ක්ලෙශ දමනයට පැමිණියේය. ප්‍රඥා ඇත්තෙහිය. සත්‍යයෙන් නික්මුණේය.</div>
                </div>
                <div class="paragraph" para="548">
                    <span class="paranum">548</span>
                    <div class="bodytext">“කෙලෙසුන් නොඑන අර්ථයෙන් නාගයන්ගේ ශ්‍රෙෂ්ඨ නාගවූ මහාවීරවූ සත්‍යය කියන්නාවූ ඒ ඔබ වහන්සේගේ වචන සියලු පර්වතවාසීවූද ආකාශවාසීවූද දෙවසමූහයෝ අනුමෝදන්වෙත්.</div>
                </div>
                <div class="paragraph" para="549">
                    <span class="paranum">549</span>
                    <div class="bodytext">“පුරුෂයන්ට ඉතා ශ්‍රෙෂ්ඨ තැනැත්ත, ඔබට නමස්කාරවේවා. පුරුෂ ජාතියෙහි උතුම් තැනැත්ත ඔබට නමස්කාරවේවා. දෙවියන් සහිත ලොකයෙහි ඔබවහන්සේට සමාන පුද්ගලයෙක් නැත.</div>
                </div>
                <div class="paragraph" para="550">
                    <span class="paranum">550</span>
                    <div class="bodytext">“ඔබවහන්සේ බුද්ධය, ඔබවහන්සේ ශාස්තෘය, ඔබවහන්සේ මාරයන් අභිභවනය කළ මුනිය, ඔබවහන්සේ අනුශයයන් සිඳ එතරවූයේ මාද ප්‍රජාවද තරණය කරවනු මැනව.</div>
                </div>
                <div class="paragraph" para="551">
                    <span class="paranum">551</span>
                    <div class="bodytext">“ඔවුන්ගේ කෙලෙස් ඉක්මවූවාහු ඔබවහන්සේ විසින් ආශ්‍රවයෝ පළනලද්දාහුය. ප්‍රහීනකළ භය හා භයානක අරමුණු නොගන්නා සිංහයෙක් වෙහිය.</div>
                </div>
                <div class="paragraph" para="552">
                    <span class="paranum">552</span>
                    <div class="bodytext">“ලක්ෂණ පියුමක් යම්සේ ජලය හා නොගැටේද, එසේ පින්ද පව්ද යන දෙක ඔබවහන්සේ නොඅල්ලන්නේය. වීරයන් වහන්ස, පා දිගුකරණු මැනවි. සභියතෙමේ ශාස්තෲන් වහන්සේට වදියි.”</div>
                </div>
                <div class="paragraph" para="">
                    <div class="bodytext">ඉක්බිති සභිය පරිබ්‍රාජකතෙමේ භාග්‍යවතුන් වහන්සේගේ සිරිපාමුල මුනින් වැටී භාග්‍යවතුන් වහන්සේට (මෙහි 1 වර්ගයේ 4 සූත්‍රයේ 8 ඡෙදය යෙදිය යුතුයි.) ස්වාමීනි, මම භාග්‍යවතුන් වහන්සේ සමීපයෙහි පැවිද්ද ලබන්නෙමි. උපසම්පදාව ලබන්නෙමියි” කීයේය.</div>
                    <div class="bodytext">“සභියය පෙර අන්‍යතීර්ථකවූ යම්කෙනෙක් මේ ශාසනයෙහි පැවිද්ද කැමැත්තේ නම් උපසම්පදාව කැමැත්තේ නම්, හෙතෙම සාරමාසයක් හික්මෙයි, සතර මාසයකගේ ඇවෑමෙන් සතුටු කළ සිත් ඇති බැවින් භික්ෂූහු මහණකම පිණිස පැවිදි කරවත්, උපසම්පදාකරවත්, එනම් මෙහිදී පුද්ගලයන්ගේ තත්වය දැනගන්නා ලද්දාහ.”</div>
                    <div class="bodytext">“ස්වාමීනි ඉදින් පෙර අන්‍යතීර්ථකවූ කෙනෙක් මේ ධර්මවිනයෙහි පැවිද්ද කැමති වන්නාහුද උපසම්පදාව කැමතිවන්නාහුද මහණකම පිණිස සාරමසක් හික්මෙත්ද, සාරමසක් ඇවෑමෙන් භික්ෂූන්ගේ සිත් සතුටු කළ බැවින් පැවිදිකරවත්ද, උපසම්පදා කරවත්ද, මම සතර අවුරුද්දක් හික්මෙමි, සතර අවුරුද්දකට පසු භික්ෂූන් සතුටුකළ බැවින් මහණකමට පැවිදි කෙරෙත්වා, උපසම්පදා කෙරෙත්වා.”</div>
                    <div class="bodytext">“සභිය පරිබ්‍රාජකතෙම භාග්‍යවතුන් වහන්සේ සමීපයෙන් පැවිද්ද ලැබූයේය. උපසම්පදාව ලැබූයේය. (මෙහි 1 වර්ගයේ 4 සූත්‍රයේ 9 (ii) ඡෙදය යෙදිය යුතුයි) සභිය තෙමේ රහතන් වහන්සේලා අතුරෙන් කෙනෙක් වූයේය.”</div>
                </div>
            </div>
            <div class="centre ct_sutta ending">සභියසුත්තං ඡට්ඨං නිට්ඨිතං.</div>
        </div>
        <div class="subhead ct_sutta" node-id="41127">
            <span class="subhead ct_sutta">7. සෙලසූත්‍රය</span>
            <div class="subhead-contents">
                <div class="paragraph" para="">
                    <div class="bodytext">මා විසින් මෙසේ අසනලදී. එක්කාලයෙක්හි භාග්‍යවතුන් වහන්සේ එක් දහස් දෙසිය පණහක් පමණ භික්ෂු සංඝයා සමග උතුරෙහිවූ අඟු ජනපදයෙහි චාරිකා කරණසේක් ආපණ නම්වූ උතුරෙහිවූ අඟු ජනපද වාසීන්ගේ නියම් ගමක්වීද, එහි වැඩිසේක.</div>
                    <div class="bodytext">කෙණිය ජටිලතෙම ශාක්‍යකුලයෙන් පැවිදිවූ ශ්‍රමණ භවත් ගෞතමයන් වහන්සේ අඟු ජනපදයෙහි එක්දහස් දෙසියපණසක් පමණ භික්ෂු සංඝයා ඇති මහත් භික්ෂු සමූහයක් සමග ඇවිදින ගමන් ආපණයට පැමිණියේයි ඇසුවේය. ඒ භාග්‍යවත් බුදුරජාණන් වහන්සේගේ (ii) ඒ මෙබඳු කීර්ති ශබ්දයක් පැනනැංගේය එනම් ‘මේ කාරණයෙනුදු ඒ භාග්‍යවත් බුදුරජාණන් වහන්සේ (iii) අර්හත්ය, සම්‍යක් සම්බුද්ධය, විද්‍යාවන්ගෙන් හා චරණයන් ගෙන් යුක්තය, සුගතය, ලොකවිදූය, පුරුෂයන් දමනය කරණ නිරුත්තර සාරථියෙකි. දෙවිමිනිසුන්ගේ ශාස්තෘවරයාය. බුද්ධය, පින් ඇත්තේයයි’ කියායි. (iv) ‘හෙතෙමේ දෙවියන් සහිත මරුන් සහිත, බ්‍රහ්මයා සහිත, ශ්‍රමණ බ්‍රාහ්මණයන් සහිත දෙවි මිනිසුන් සහිත සත්වලොකය තෙමේ විශිෂ්ට ඥානයෙන් දැන ප්‍රත්‍යක්ෂකොට ප්‍රකාශකරයි, (v) හෙතෙම මුල යහපත් මැද යහපත් අග යහපත් අර්ථ සහිත ව්‍යඤ්ජන සහිත සම්පූර්ණයෙන් පිරුණු පිරිසිදු බ්‍රහ්මචර්ය ප්‍රකාශ කරයි. (vi) එබඳු රහතන්ගේ දර්ශනය යහපත්යයි’ සිතුයේය.</div>
                    <div class="bodytext">ඉක්බිති කෙණිය ජලටිලතෙමේ භාග්‍යවතුන් වහන්සේ යම්තැනෙක්හිද එහි පැමිණියේය. පැමිණ භාග්‍යවතුන් වහන්සේ සමග සතුටුවිය. සතුටුවිය යුතුවූ සිහිකටයුතුවූ කථාවකොට නිමවා එකත්පසෙක සිටියේය. එකත්පසෙක සිටි කෙණිය ජලටියාට භාග්‍යවතුන් වහන්සේ (ii) දැහැමිකථාවෙන් කරුණු පෙන්විය. පින් කළයුතු බැව්හි සමාදන් කරවූයේය. වීර්ය වැඩිකළේය, සතුටු කෙළේය, ඉක්බිති කෙණිය ජටිලතෙමේ භාග්‍යවතුන් වහන්සේ විසින් දැහැමි කථාවෙන් අනුසස් පෙන්වන ලද්දේ, සමාදන් කරවන ලද්දේ. වීර්ය වැඩිකරණ ලද්දේ සතුටු කරණ ලද්දේ භාග්‍යවතුන් වහන්සේට, “භවත් ගෞතමයන් වහන්සේ භික්ෂු සංඝයා සමග සෙට දින දානය ඉවසනු මැනැවැයි” කියේය.</div>
                    <div class="bodytext">මෙසේ කීකල්හි භාග්‍යවතුන් වහන්සේ කෙණිය ජටිලයාට</div>
                    <div class="bodytext">(ii) “කෙණිය, භික්ෂු සංඝයා මහත්ය, එක්දහස් දෙසිය පණසක් පමණය, ඔබද බමුණන් කෙරෙහි පැහැදුනෙකි”යි වදාළසේක.</div>
                    <div class="bodytext">(iii) දෙවනුවත් (iv) කෙණිය ජටිලතෙමේ භාග්‍යවතුන් වහන්සේට “භවත් ගෞතමයන් වහන්ස, භික්ෂු සංඝයා එක්දහස්දෙසිය පණසක් වුවත් මම බ්‍රාහ්මණයන් කෙරෙහි පැහැදුන කෙනෙක්වුවත්, භවත් ගෞතමයන් වහන්සේ හෙට භික්ෂු සංඝයා සමග මගේ දානය ඉවසනු මැනවැයි” ආරාධනා කළේය. (v) දෙවනුවත් භාග්‍යවතුන් වහන්සේ කෙණිය ජටිලයාට (මෙහි 4 (ii) යෙදිය යුතුයි.) තුන්වනුවත් කෙණිය (මෙහි 4 (iv) යෙදිය යුතුයි.) භාග්‍යවතුන් වහන්සේ කථානොකර ඉවසූසේක.</div>
                    <div class="bodytext">ඉක්බිති කෙණිය ජටිලතෙම භාග්‍යවතුන් වහන්සේ ඉවසා වදාළ බව දැන අස්නෙන් නැගිට තමාගේ ආශ්‍රමය යම් තැනෙක්හිද එහි ගියේය. ගොස් චිත්‍රාමාත්‍යයන්ටද නෑ සහලේ නෑයනටද “මගේ නෑ සහලේ නෑ වූ පින්වත්හු අසත්වා. මා විසින් මාගේ පින්වත් ශ්‍රමණ ගෞතමයන් හෙට දවසට පිණිස භික්ෂු සංඝයා සමග දනට ආරාධනා කෙළෙමි, යම්කාරණයකින් මට කයින් කරණ වැඩපලකට සහභාගිවව් යයි” කීවාහුය.</div>
                    <div class="bodytext">“පින්වත, එසේයයි” (ii) කෙණිය ජටිලයාගේ මිත්‍රයෝද අමාත්‍යයෝද නෑසහලේ නෑයෝද කෙණිය ජටිලයාට පිළිවදන්දී, සමහරෙක් ලිප් බඳිත්, සමහරෙක් දර පලත්, සමහරෙක් භාජන සෝදත් ඇතැම්කෙනෙක් දියසැලි පුරවත්, ඇතැම් කෙනෙක් අසුන් පනවත්, කෙණිය ජටිල තෙමේ තමාම දන්ශාලාව සරසයි.</div>
                    <div class="bodytext">(iii) ඒ අවස්ථාවෙහි නිඝණ්ඩු සහිත කෙටුභ ශාස්ත්‍රය දත්, නිරුක්ති ශාස්ත්‍ර දත්, ඉතිහාස පස්වෙනිකොට ඇති වෙදයද කියවන්නාවූ විතණ්ඩවාදය, මහාපුරුෂලක්ෂණ ශාස්ත්‍රය දත් ත්‍රිවෙද පාරප්‍රාප්ත සෙල බ්‍රාහ්මණතෙම ආපණයෙහි වසයි. ගෝලයන් තුන්සීයකට මන්ත්‍ර කියවයි.</div>
                    <div class="bodytext">ඒ අවස්ථාවෙහි කෙණිය ජටිලතෙමේ සෙල බ්‍රාහ්මණයා කෙරෙහි අතිශයින් සතුටුවූයේවේ. ඉක්බිති සෙල බ්‍රාහ්මණතෙම මානවකයන් තුන්සියයක් පිරිවරකොට ඇත්තේ කෙණ්ඩාවලට සුව සලසන අටියෙන් ඇවිදින්නේ හැසිරෙන්නේ කෙණිය ජටිලයාගේ ආශ්‍රමය යම්තැනෙක්හිද එහි පැමිණියේය. (මෙහි 6 (ii) යෙදිය යුතුයි.) කෙණිය ආශ්‍රමික ජටිලයන් සෙල බ්‍රාහ්මණතෙම දුටුවේය. දැක කෙණිය ජටිලයාට, “කිමෙක්ද, භවත් කෙණියගේ ආවාහයක් හෝ විවාහයක් හෝ වන්නේද, මහායාගයක් වත් ඇත්තේද, හෙට භටසෙනාව ඇති මගධරටට අධිපති සෙනිය බිම්බිසාර රජුට හෝ බතකට ආරාධනා කරණ ලද්දේදැයි” ඇසීය. “භවත් සෙලය, මට (මෙහි මේ සූත්‍රයේ 4 (ii) සිට ඡෙදය යෙදිය යුතුයි.) එතකුදු වුවත් මට මහායාගයක් එළඹ සිටියේවේ. ශාක්‍ය කුලයෙන් පැවිදිවූ ශ්‍රමණ භවත් ගෞතමයන් වහන්සේ අංගුත්තරාපයෙහි ඇවිදිනසේක් එක්දහස්දෙසිය පණසක් පමණවූ භික්ෂු සංඝයා සමග ආපනගමට වැඩිසේක. ඒ භාග්‍යවත් ගෞතමයන් වහන්සේ (මෙහි මේ සූත්‍රයේ 2 (ii) ඡෙදයේ සිට “යහපත්ය” යන්න දක්වා යෙදිය යුතුයි) මා විසින් හෙට භික්ෂු සංඝයා සහිත උන්වහන්සේට දනට ආරාධනා කරණ ලද්දෙමි.</div>
                    <div class="bodytext">“පින්වත් කෙණිය බුද්ධයයි කීයෙහිද” “පින්වත්සෙල බුද්ධයයි කියමි.” “පින්වත් කෙණිය, බුද්ධයයි කීයෙහිද?” “පින්වත්සෙල, බුද්ධයයි කීවෙමි.” ඉක්බිති සෙලබ්‍රාහ්මණයාට බුද්ධ යන මේ ශබ්දය පවා ලොකයෙහි දුර්ලභය. අපගේ “මන්ත්‍රවල දෙතිස් මහාපුරුෂ ලක්ෂණ ආවාහුය. එයින් යුත් මහා පුරුෂයාට රහත්නොවී ඉදින් ගිහිගෙයි වෙසේද, ධාර්මිකවූ දැහැමින් රජය ලැබ කරණ දිනනලද, ජනපද ඇති ස්ථිර භාවයට පැමිණි සත්රුවනින් යුත් සක්විති රජෙක්වේ. ඔහුට චක්‍රරත්නය, හස්තිරත්නය, අශ්වරත්නය, මාණික්‍ය රත්නය, ස්ත්‍රීරත්නය, ගෘහපතිරත්නය, පරිනායකරත්නය යන මේ රත්න හතවෙත්, ඔහුට දහසකට වඩා සූරවූ දිව්‍ය ශරීර සමානවූ විරුද්ධ සෙනා මර්ධනය කරණ පුත්‍රයෝ වෙත්. හෙතෙම සාගරය අවසන්කොට ඇති මේ පෘථිවිය දඬුවමින් තොරව, ආයුධයෙන් තොරව ධර්මයෙන් යටත් කොට ගෙන වසයි.</div>
                    <div class="bodytext">ඉදින් ගිහිගෙන් නික්ම අනගාරිය නම් ශාසනයෙහි පැවිදිවූයේද ලොකයෙහි කෙලෙස් සෙවෙනි නැති අර්හත් සම්‍යක් සම්බුද්ධවේ. භවත් කෙණිය, දැන් කොහි වනාහි ඒ අර්හත් සම්‍යක් සම්බුද්ධවූ භවත් ගෞතමයන් වහන්සේ වාසය කරයිද?” මෙසේ කී කල්හි දකුණත ගෙන සෙල බ්‍රාහ්මණයාට ‘පින්වත් සෙලය මේ නිල්වනරොද යම් තැනක බබලයිද එතනයයි” කීයේය.</div>
                    <div class="bodytext">ඉක්බිති සෙල බ්‍රාහ්මණතෙම ඒ තරුණයන්ට කථාකෙළේය. පින්වත්නි, පියෙන් පිය නඟා නිශ්ශබ්දව එත්වා. එකවර සිංහයන් මෙන් ඒ බුදුවරු විවේකයට කැමති බැවින් ලංවීමට පහසු නොවූ පුද්ගලයෝය. මම යම් වේලාවක ශ්‍රමණ ගෞතමයන් වහන්සේ සමග කථා කරන්නෙම්ද පින්වත්හු අතුරුකථා නොහෙළව්, පින්වත්හු මගේ කථාවේ අවසානය දක්වා නවතිත්වායි” කීයේය.</div>
                    <div class="bodytext">ඉක්බිති සෙල බ්‍රාහ්මණතෙම භාග්‍යවතුන් වහන්සේ යම් තැනෙක්හිද එහි පැමිණියේය. පැමිණ භාග්‍යවතුන් වහන්සේ සමග සතුටුවිය. සතුටුවිය යුතුවූ සිහිකටයුතුවූ කථාවකොට නිමවා එකත් පසෙක සිටියේය. එකත් පසෙකසිටි සෙල බ්‍රාහ්මණ තෙමේ භාග්‍යවතුන් වහන්සේගේ ශරීරයෙහි දෙතිස් මහ පුරුෂ ලකුණු සලකා බැලුයේය. කොෂය ඇතුලේ සැඟවුනු පුරුෂනිමිත්ත හා පළල් දිවයන ලක්ෂණ දෙකක් හැර ඉතිරි ලක්ෂණ සෙල බ්‍රාහ්මණතෙම දුටුයේය. ඒ දෙකෙහි සැකකරයි, සොයා දුක්වෙයි. නිෂ්ටාවට නොයයි. නොපහදියි, ඉක්බිති භාග්‍යවතුන් වහන්සේට මේ සිත පහළ විය. ‘මේ සෙල බ්‍රාහ්මණතෙමේ මාගේ මහා පුරුෂ ලක්ෂණ දෙකක් හැර ඉතිරි ලක්ෂණ දුටුයේය. කොෂයෙහි සැඟවී ඇති පුරුෂ නිමිත්තෙහිත් පළල් දිවෙහිත් සැකකරයි. සොයා දුක්වෙයි, නිෂ්ටාවට නොයයි නොපහදියි ‘ඉක්බිති භාග්‍යවතුන් වහන්සේ භාග්‍යවතුන් වහන්සේගේ කොෂය ඇතුළෙහි ඇති පුරුෂ නිමිත්ත යම්සේ දක්නේද එබඳු ඍද්ධියක් ප්‍රහාර්යයක් පෑසේක. සේල බ්‍රාහ්මණතෙමේ භාග්‍යවතුන් වහන්සේගේ කොශයෙන් සැඟවී ඇති පුරුෂ නිමිත්ත දැක්කේය. ඊටපසු භාග්‍යවතුන් වහන්සේ දිව පිටකර දෙකන් සිදුරු ස්පර්ශ කර වූසේක. දෙනාසිකා සිදුරු පිරිමැදිසේක. සම්පූර්ණ නළල දිවෙන් වැසූසේක.</div>
                    <div class="bodytext">ඉක්බිති සෙල බ්‍රාහ්මණයාට ‘ශ්‍රමණ ගෞතමයන් වහන්සේ සම්පූර්ණ අඩුනැති දෙතිස් මහා පුරුෂ ලකුණින් යුක්තය, උන්වහන්සේ බුදුවීද, නොවීදැයි නොදනිමි. යම් කෙනෙක් බුදුවීනම් උන්වහන්සේලා තමන්ගේ ගුණ කියන කල්හි තමන් ප්‍රකටකෙරෙත් යන මේ කාරණය ආචාර්යවූ ප්‍රාචාර්යවූ වෘද්ධවූ, මහළුවූ, බමුණන්ගේ කීම මා විසින් අසනලදී. ශ්‍රමණගෞතමයන් ඉදිරියෙහි සුදුසු ගාථාවලින් උන්වහන්සේට ප්‍රශංසා කරන්නෙම් නම් යෙහෙකැයි සිතීය. ඉක්බිති සෙල බ්‍රාහ්මණතෙම භාග්‍යවතුන් වහන්සේ හමුවෙහි යොග්‍ය ගාථාවන්ගෙන් ස්තුති කළේය.</div>
                </div>
                <div class="paragraph" para="553">
                    <span class="paranum">553</span>
                    <div class="bodytext">“සම්පූර්ණ සිරුරක් ඇති, යහපත්ව උපන් වීර්යවත්වූ සිත සතුටුකරන දැකුම් ඇති, භාග්‍යවතුන් වහන්සේ රන්වන් සිරුරක් ඇත්තේය. සුදු දත් ඇත්තේය.</div>
                </div>
                <div class="paragraph" para="554">
                    <span class="paranum">554</span>
                    <div class="bodytext">“යහපත්ව උපන් මනුෂ්‍යයාගේ යම් ලක්ෂණ කෙනෙක් වෙත්ද, ඒ සියලු මහා පුරුෂ ලක්ෂණයෝ ඔබ වහන්සේගේ ශරීරයෙහි ඇත්තාහ.</div>
                </div>
                <div class="paragraph" para="555">
                    <span class="paranum">555</span>
                    <div class="bodytext">“පැහැදුනු ඇස ඇත්තේය. යහපත් මුව මඬලක් ඇත්තේය. උස මහතය. ඍජුය ආනුභාසම්පන්නය, ශ්‍රමණ පිරිස මැද සූර්යාමෙන් බබළයි.</div>
                </div>
                <div class="paragraph" para="556">
                    <span class="paranum">556</span>
                    <div class="bodytext">“ශ්‍රමණයන්වහන්ස, යහපත් දැකුම් ඇති රන්කඳකට බඳු සිවියක් ඇති, මෙවැනි උතුම් වර්ණයෙන් යුත් ඔබ වහන්සේට පැවිදිකමින් කවර ප්‍රයෝජනද?</div>
                </div>
                <div class="paragraph" para="557">
                    <span class="paranum">557</span>
                    <div class="bodytext">“රථයන්ට වෘෂභයකු බඳු ඔබවහන්සේ ජම්බුද්වීපයට අධිපති සතර මහා දිවයින දිනනසුළු සක්විති රජවන්නට සුදුසුය.</div>
                </div>
                <div class="paragraph" para="558">
                    <span class="paranum">558</span>
                    <div class="bodytext">“ගෞතමයන් වහන්ස, මහත් භොග ඇති රජවරු ඔබට අනුකූල වෙත්. රජුන් විසින් පුදන මනුෂ්‍යයන් විසින් පුදන අධිපතියෙක්ව රජ කරනු මැනව.”</div>
                </div>
                <div class="paragraph" para="559">
                    <span class="paranum">559</span>
                    <div class="bodytext">“භාග්‍යවතුන් වහන්සේ සෙලය ශ්‍රෙෂ්ඨ ධර්මරාජවූ මම රජෙක් වෙමි. යම් චක්‍රයක් කිසිවෙකු විසින් නොපැවැත්විය හැකිද ධර්මයෙන් ඒ ආඥාව පවත්වමි.”</div>
                </div>
                <div class="paragraph" para="560">
                    <span class="paranum">560</span>
                    <div class="bodytext">“සෙලතෙම නිරුත්තරවූ ධර්මරාජතෙමේ සම්බුද්ධ යයි අඳුන්වන්නේය, ධර්මයෙන් ආඥාව පවත්වන්නෙමියි කියන්නේය. මෙය ගෞතමයන් වහන්සේ ප්‍රකාශ කරණ සේක්වායි” කීයේය.</div>
                </div>
                <div class="paragraph" para="561">
                    <span class="paranum">561</span>
                    <div class="bodytext">“පින්වත්හු විසින් පවත්වනලද ධර්ම චක්‍රයට අනුව ඔබවහන්සේ අනුගමනය කරණ සේනාපතියාවූ ශ්‍රාවකයා කවරේද?”</div>
                </div>
                <div class="paragraph" para="562">
                    <span class="paranum">562</span>
                    <div class="bodytext">“සෙලය නිරුත්තරවූ යම් ධර්ම චක්‍රයක් ඇත්තේද මා විසින් පවත්වන ලද චක්‍රය තථාගතයන් වහන්සේගේ අනුජාතවූ සැරියුත් තෙරුන් පවත්වයි.</div>
                </div>
                <div class="paragraph" para="563">
                    <span class="paranum">563</span>
                    <div class="bodytext">“දතයුත්ත දන්නාලදී. වැඩියුත්ත වඩනලදී. දුරුකළ යුත්ත දුරුකරණලදී. බ්‍රාහ්මණය එහෙයින් මම බුද්ධයෙමි.</div>
                </div>
                <div class="paragraph" para="564">
                    <span class="paranum">564</span>
                    <div class="bodytext">“බමුණ, මා කෙරෙහි සැකය දුරුකරව, ස්ථිරසේ සිත පිහිටුවාගනුව, නිතර බුදුවරුන්ගේ දර්ශනය දුර්ලභවේ.</div>
                </div>
                <div class="paragraph" para="565">
                    <span class="paranum">565</span>
                    <div class="bodytext">“බ්‍රාහ්මණය, ලෝකයෙහි යම් කෙනෙකුන්ගේ නිතර පහළවීම දුර්ලභද, බ්‍රාහ්මණය, ඒ මම රාගාදී කෙලෙස් කපන්නෙක් වූයෙම් සම්බුද්ධවෙමි.</div>
                </div>
                <div class="paragraph" para="566">
                    <span class="paranum">566</span>
                    <div class="bodytext">“බ්‍රහ්මයෙකු වැනි කිසිවෙකුට සමාන නොවූ මර සෙනඟ පරදවන (මම) බිය නැත්තේ සියලු අමිත්‍රයන් වසඟ කොට සතුටුවෙමි.”</div>
                </div>
                <div class="paragraph" para="567">
                    <span class="paranum">567</span>
                    <div class="bodytext">“පසැස් ඇති කෙලෙසුන් කපාහරින මහාවීරතෙම සිංහයා මෙන් වනයෙහි නාදකරයි. උන්වහන්සේ යම්සේ දෙශනා කෙරෙද්ද, එයට කන් නමව්.</div>
                </div>
                <div class="paragraph" para="568">
                    <span class="paranum">568</span>
                    <div class="bodytext">“බ්‍රහ්මයා බඳු උපමා ඇති මරසෙනඟ පරදවන බුදුන් දැක චණ්ඩලාදී නීච ජාති ඇත්තාවූද, කවරෙක් නොපහදින්නේද,</div>
                </div>
                <div class="paragraph" para="569">
                    <span class="paranum">569</span>
                    <div class="bodytext">“යමෙක් මා කැමැත්තේද නවතීවා යමෙක් නොකැමැත්තේද යේවා මම ශ්‍රෙෂ්ඨ ප්‍රාඥයන් වහන්සේගේ සමීපයෙහි පැවිදිවන්නෙමි.</div>
                </div>
                <div class="paragraph" para="570">
                    <span class="paranum">570</span>
                    <div class="bodytext">“පින්වත්හට ඉදින් මේ සම්‍යක් සම්බුද්ධයන්වහන්සේගේ ශාසනය කැමතිවේද, අපිද ශ්‍රෙෂ්ඨ ඤාණවන්තයා සමීපයෙහි පැවිදිවන්නෙමු.</div>
                </div>
                <div class="paragraph" para="571">
                    <span class="paranum">571</span>
                    <div class="bodytext">“මේ තුන්සියයක් බ්‍රාහ්මණයෝ ඇඳිලිබැන්දාහු බඹසර ඉල්ලති. භාග්‍යවතුන් වහන්ස, ඔබවහන්සේ සමීපයෙහි බ්‍රහ්මචර්යයෙහි හැසිරෙමු.”</div>
                </div>
                <div class="paragraph" para="572">
                    <span class="paranum">572</span>
                    <div class="bodytext">භාග්‍යවතුන් වහන්සේ, සේලය. බ්‍රහ්මචර්යය මනාකොට ප්‍රකාශකරන ලද්දේය. ඇස ඉදිරිපිට විපාක ඇත්තේය. කල්නොයවා දෙන විපාක ඇත්තේය. යම්තැනක අප්‍රමාදව හික්මෙන්නහුට ප්‍රව්‍රජ්‍යාව හිස එකක් නොවේ.”</div>
                </div>
                <div class="paragraph" para="">
                    <div class="bodytext">පිරිස් සහිත සෙල බ්‍රාහ්මණතෙම භාග්‍යවතුන් වහන්සේ සමීපයෙහි පැවිද්ද ලැබූයේය. උපසම්පදාව ලැබූයේය. ඉක්බිති කෙණිය ජටිලතෙම ඒ රාත්‍රියට පසු ස්වකීය ආශ්‍රමයෙහි ප්‍රණීතවූ කඩා කෑයුතු අනුභවකළයුතු දෙය පිළියෙලකොට “භවත් ගෞතමයන් වහන්ස, කල්වන්නේය. දානය සූදානම් යයි” සැලකළේය. ඉක්බිති භාග්‍යවතුන් වහන්සේ පෙරවරු කාලයෙහි හැඳ පෙරවා පාත්‍ර සිවුරු ගෙන කෙණිය ජටිලගේ ආශ්‍රමය යම්තැනෙක්හිද එහි වැඩියහ. ගොස් පනවනලද අස්නෙහි භික්ෂුසංඝයා සමග වැඩහුන්සේක. ඉක්බිති කෙණිය ජටිලතෙමේ බුදුන් ප්‍රමුඛ භික්ෂු සංඝයා ප්‍රණීතවූ කෑයුතු අනුභව කළයුතු දෙයින් සියතින්ම වැළඳවූයේය. පැවරූයේය. ඉක්බිති කෙණිය ජටිලතෙමෙ වැළඳූ පාත්‍රයෙන් අහකට ගත් අත් ඇති බුදුන් ළඟට පැමිණ එක්තරා පහත් අස්නක් ගෙන එක්තපසෙක සිටියේය. එකත්පසෙක සිටි කෙණිය ජටිලයාට භාග්‍යවතුන් වහන්සේ මේ ගාථාවන්ගෙන් අනුමෝදනා කළසේක.</div>
                </div>
                <div class="paragraph" para="573">
                    <span class="paranum">573</span>
                    <div class="bodytext">“යාගයන්ට ගිනි දෙවියා පිදීම ප්‍රධානය. ඡන්දස්වලට සාවිත්‍රිය ප්‍රධානය. මිනිසුන්ට රජතෙමේ ප්‍රධානය. නදීන්ට සාගරය ප්‍රධානය.</div>
                </div>
                <div class="paragraph" para="574">
                    <span class="paranum">574</span>
                    <div class="bodytext">“නැකැත් තරුවලට චන්ද්‍රයා ශ්‍රෙෂ්ඨය. තැවෙන දේවලින් සූර්යයා ප්‍රධානය. පින් කැමැත්තෙන් දන් දෙන්නන්ට ඒකාන්තයෙන් සංඝයා ප්‍රධානයි.</div>
                </div>
                <div class="paragraph" para="">
                    <div class="bodytext">ඉක්බිති භාග්‍යවතුන් වහන්සේ කෙණිය ජටිලයා මේ ගාථාවලින් සතුටුකොට අස්නෙන් නැඟිට වැඩිසේක. ඉක්බිති ආයුෂ්මත් සෙලතෙමේ පිරිස සහිතව හුදකලාවූයේ බැහැරවූයේ අප්‍රමාදවූයේ කෙලෙස් තවන වීර්යයෙන් යුක්ත වූයේ, නිවන වෙත යැවූ ජීවිත ඇතිව වාසයකරන්නේ නොබෝ කලකින් කුලපුත්‍රයෝ යමක් සඳහා ගිහිගෙන් නික්ම අනගාරියයයි කියනලද ශාසනයෙහි පැවිදිවෙත්ද, උතුම්වූ බ්‍රහ්මචර්යය අවසන්කොට ඇති එය මෙලොවතෙමේ විශිෂ්ටඥානයෙන් දැන ප්‍රත්‍යක්ෂකොට වාසය කළේය. උත්පත්තිය ක්ෂයවිය. බඹසරවැස නිමවනලදී. කටයුත්ත කරණලදී. මින්මත්තට අනිකක් නැතැයි දනී දැනගත්තේය. පිරිස සහිත සෙල බ්‍රාහ්මණතෙමේ රහතුන් අතරෙහි කෙනෙක්විය. ඉක්බිති පිරිස් සහිත ආයුෂ්මත් සෙල භාග්‍යවතුන් වහන්සේ යම්තැනෙක්හිද එහි පැමිණියේය. පැමිණ සිවුර ඒකාංශකොට භාග්‍යවතුන් වහන්සේ යම්තැනෙක්හිද එහි ඇඳිලිබැඳ භාග්‍යවතුන් වහන්සේට ගාථාවෙන් මෙසේ කීයේය.</div>
                </div>
                <div class="paragraph" para="575">
                    <span class="paranum">575</span>
                    <div class="bodytext">“ඇස් ඇති භාග්‍යවතුන් වහන්ස, මින් අටවෙනි දිනයෙහි ඔබවහන්සේගේ පිහිට ලබා සප්ත රත්නයක් ඇති ශාසනයෙහි හික්මවූයේද,</div>
                </div>
                <div class="paragraph" para="576">
                    <span class="paranum">576</span>
                    <div class="bodytext">“නුඹවහන්සේ බුද්ධය. නුඹවහන්සේ ශාස්තෘය. නුඹවහන්සේ මාරයන් මැඩපවත්වන මුනිය, නුඹවහන්සේ අනුශය සහිත කෙලෙස් නසා එතරවූයේ වාද පිරිසද එතර කෙළෙහිය.</div>
                </div>
                <div class="paragraph" para="577">
                    <span class="paranum">577</span>
                    <div class="bodytext">“ඔබවහන්සේ විසින් කෙලෙස් ඉක්මවනලදී. නුඹවහන්සේ විසින් ආශ්‍රවයෝ පලන ලදහ. අත්හළ බිය හා භයානක අරමුණු ඇති තෘෂ්ණාදීන් නොගන්නාවූ සිංහයෙක් බඳු වූයෙහිය.</div>
                </div>
                <div class="paragraph" para="578">
                    <span class="paranum">578</span>
                    <div class="bodytext">“තුන් සියයක් පමණ මේ භික්ෂූහු ඇඳිලි බැඳ සිටිත් වීරයන් වහන්ස, සිරිපා දික්කළ මැනව කෙලෙස් නොගන්නා නාගයෝ බුදුන් වඳිත්වා.”</div>
                </div>
            </div>
            <div class="centre ct_sutta ending">සෙලසුත්තං සත්තමං නිට්ඨිතං.</div>
        </div>
        <div class="subhead ct_sutta" node-id="41128">
            <span class="subhead ct_sutta">8. සල්ල සූත්‍රය</span>
            <div class="subhead-contents">
                <div class="paragraph" para="579">
                    <span class="paranum">579</span>
                    <div class="bodytext">මේ ලෝකයෙහි මනුෂ්‍යයන්ගේ ජීවිතය මේ දක්වා ජීවත්වේයයි නිමිති රහිතය. මෙතෙක් කල් ජීවත්වේයයි නොදතහැක්ක, දුකකි, ස්වල්පය, නොයෙක් දුකින් යුක්තය.</div>
                </div>
                <div class="paragraph" para="580">
                    <span class="paranum">580</span>
                    <div class="bodytext">උපන්නාහු යමකින් නොමැරෙත්ද, එබඳු උපක්‍රමයක් නැත්තේය. ජරාවට පැමිණ හෝ නොපැමිණ මරණයවේ. මෙය සත්වයාගේ ස්වභාව නියමයයි.</div>
                </div>
                <div class="paragraph" para="581">
                    <span class="paranum">581</span>
                    <div class="bodytext">ඉදුන හෝ පැසුන ගෙඩි උදේ වැටේයයි බිය ඇතිවීම මෙන් උපන් මනුෂ්‍යයන්ට නිතර මරණින් බිය ඇතිවේ.</div>
                </div>
                <div class="paragraph" para="582">
                    <span class="paranum">582</span>
                    <div class="bodytext">යම්සේ කුඹලා විසින් කරණ ලද මැටි බඳුන් සියල්ල බිඳීම අවසන්කොට ඇත්තාහුද මනුෂ්‍යයන්ගේ ජීවිතය එසේය.</div>
                </div>
                <div class="paragraph" para="583">
                    <span class="paranum">583</span>
                    <div class="bodytext">ළදරුවෝද, මහල්ලෝද යම් මෝඩයෝ වෙත්ද යම් පණ්ඩිතයෝ වෙද්ද සියල්ලෝ මාරයාගේ වසගයට යති. සියල්ලෝ මරණය පිහිටකොට ඇත්තාහ.</div>
                </div>
                <div class="paragraph" para="584">
                    <span class="paranum">584</span>
                    <div class="bodytext">පරලොවට යන්නාවූ මරණයෙන් පීඩිතවූ ඔවුන්ගේ පියතෙමේ පුත්‍රයා රකී. නෑයෙක් හෝ නෑයන් රැක නොගනී.</div>
                </div>
                <div class="paragraph" para="585">
                    <span class="paranum">585</span>
                    <div class="bodytext">නෑයන් බලා සිටියදී බොහෝදෙනාගේ බැගෑහඬ බලන්න. ගවයන් මරන්නෙකු මෙන් මාරයා මනුෂ්‍යයන් අතරින් එකෙකු බැගින් ගෙනයයි.</div>
                </div>
                <div class="paragraph" para="586">
                    <span class="paranum">586</span>
                    <div class="bodytext">මෙසේ ලෝකයා මරණයෙන්ද, ජරාවෙන්ද පෙළෙන ලදී. එසේ හෙයින් වීර්යවන්තතෙමේ ලොක ස්වභාවය දැන ශොක නොකරත්.</div>
                </div>
                <div class="paragraph" para="587">
                    <span class="paranum">587</span>
                    <div class="bodytext">ආවාවූ හේ ගියාවූ යමෙකුගේ මාර්ගය නොදනීද දෙපස නොදන්නේ තේරුමක් නැතිව අඬන්නේය.</div>
                </div>
                <div class="paragraph" para="588">
                    <span class="paranum">588</span>
                    <div class="bodytext">ඉදින් අඬන්නේ නම් කිසි තේරුමක් ඇතිවිය යුතුය. ඇඬීම මුළාවකි. තමන්ට හිංසාවකි. ඇඬීමෙන් පලක් වන්නේ නම් ඤාණවන්තයාත් මෙය කරන්නේය.</div>
                </div>
                <div class="paragraph" para="589">
                    <span class="paranum">589</span>
                    <div class="bodytext">හැඬීමෙන්, ශොකයෙන්වත් සිතට සැනසීමක් නැත. බොහෝ සෙයින් දුක් උපදවයි. ශරීරයද නැසෙයි.</div>
                </div>
                <div class="paragraph" para="590">
                    <span class="paranum">590</span>
                    <div class="bodytext">තමා විසින් තමා හිංසාකරන්නේ කෘශවේ, විවර්ණවේ. ඉන් කළුරිය කළ අය පොෂ්‍යය නොවේ, ඇඬීම ප්‍රයෝජනයක් නැත.</div>
                </div>
                <div class="paragraph" para="591">
                    <span class="paranum">591</span>
                    <div class="bodytext">ශොකය දුරුනොකරණ සත්වතෙමේ බොහෝ සෙයින් දුකට පැමිණේ. කළුරිය කළහු අනුව ශොක නොකරන්නේ ශොකයාගේ වසඟයට යන්නේය.</div>
                </div>
                <div class="paragraph" para="592">
                    <span class="paranum">592</span>
                    <div class="bodytext">පරලොවට යන්ට සූදානම් වී සිටින කම් වූ පරිදි යන අනික් සත්වයන්ද බලව. මේ ලෝකයෙහි ප්‍රාණීහු මරහුගේ වසඟයට පැමිණ වෙවුලත්.</div>
                </div>
                <div class="paragraph" para="593">
                    <span class="paranum">593</span>
                    <div class="bodytext">යම් විධියකින් සිතත්ද ඊට පසු එය අන්පරිද්දකින් වේ. මෙවැනි වෙන්වීම හැඟීමට විරුද්ධය. ලෝකයාගේ විධිය බලව.</div>
                </div>
                <div class="paragraph" para="594">
                    <span class="paranum">594</span>
                    <div class="bodytext">පුරුෂතෙම වර්ෂ සියයක් ජීවත්වන නමුදු ඊට වඩා හෝ සිටින නමුදු නෑ සමූහයාගෙන් වෙන්වේ. මෙලොව ජීවිතය අත්හරියි.</div>
                </div>
                <div class="paragraph" para="595">
                    <span class="paranum">595</span>
                    <div class="bodytext">එහෙයින් රහතුන් වහන්සේගෙන් අසා වැළපීම අත්හැර කළුරිය කළ මළහු දැක මා විසින් හෙතෙම නොලද්ද හැක්කැයි දැන.</div>
                </div>
                <div class="paragraph" para="596">
                    <span class="paranum">596</span>
                    <div class="bodytext">යම්සේ පිහිට ගන්නේද ඇඬීමෙන් ඈත්ව කෙලෙස් නැසීමෙන් පිරිනිවියේය. මෙසේ වීර්යවත් ඤාණවත් පණ්ඩිත වූ දක්ෂවූ මනුෂ්‍යතෙමේ උපන් ක්‍රොධය වහා වාතය පුළුන් මෙන් නසන්නේය.</div>
                </div>
                <div class="paragraph" para="597">
                    <span class="paranum">597</span>
                    <div class="bodytext">වැළපීමද, තෘෂ්ණාවද තමාගේ දොම්නසද තමහට සැප බලාපොරොත්තු වන්නේ තමාගේ ශොකහුල උගුල්ලන්නේය.</div>
                </div>
                <div class="paragraph" para="598">
                    <span class="paranum">598</span>
                    <div class="bodytext">උගුල්ලා දමනලද ශොක හුල් ඇත්තේ තෘෂ්ණාදීන් නිශ්‍රය නොවූයේ සිතේ ශාන්තියට පැමිණ සියලු ශොක ඉක්මවූයේ ශෝක නැත්තේවේ.”</div>
                </div>
            </div>
            <div class="centre ct_sutta ending">සල්ලසුත්තං අට්ඨමං නිට්ඨිතං.</div>
        </div>
        <div class="subhead ct_sutta" node-id="41129">
            <span class="subhead ct_sutta">9. වාසෙට්ඨ සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">මා විසින් මෙසේ අසනලදී. එක් කාලයෙක්හි භාග්‍යවතුන් වහන්සේ ඉච්ඡානංගල නුවර ඉච්ඡානංගල වනලැහැබෙහි වාසය කරණසේක. එකල්හි වනාහි බොහෝ ප්‍රසිද්ධ මහාසාර බ්‍රාහ්මණයෝ ඉච්ඡානංගලයෙහි වාසය කෙරෙත්. ඒ කවරහුද, වංකී, තාරුක්ඛ, පොක්ඛරසාතී, ජානුස්සොනී, තොදෙය්‍ය යන බ්‍රාහ්මණයෝද අනිකුදු ප්‍රසිද්ධ මහාසාර බ්‍රාහ්මණයෝද වෙති. පා සුඛය පිණිස සක්මන් කරණ හැසිරෙන වාසෙට්ඨ භාරද්වාජ යන තරුණයන් අතර මේ කථාව විය.</div>
                    <div class="bodytext">පින්වත, කෙසේ බ්‍රාහ්මණයෙක්වේද, භාරද්වාජ මානවක තෙම පින්වත, යම්තැනෙක සිට මවු පිය දෙපසින් යහපත්ව උපන්නේවේද, අමිශ්‍ර කුසක් ඇති බැමිණියකගේ කුසින් උපන්නේද, සත්වෙනි පිය පරම්පරාව දක්වා හීන ජාතියයි කියා බැහැර නොකරණ ලද්දේ ආක්‍රොශ නොකරණ ලද්දේ වේද, මෙපමණකින් බ්‍රාහ්මණයෙක් වේයයි කීයේය.</div>
                    <div class="bodytext">වාසෙට්ඨ තරුණතෙම පින්වත යම්තැනක සිට සිල්වත් වේද, සිරිත්වලින් යුක්තවේද, මෙපමණකින් බමුණෙකුවේ යයි කීයේය. භාරද්වාජ තරුණතෙමේ වාසෙට්ඨ තරුණයාට අවබොධ කරවන්ට නොහැකිවිය. වාසෙට්ඨ තරුණතෙම භාරද්වාජ තරුණයාට අවබොධ කරන්නට නොහැකිවිය. ඉක්බිති වාසෙට්ඨ තරුණතෙම භාරද්වාජ තරුණයාට කථා කෙළේය. “පින්වත් භාරද්වාජය, ශාක්‍ය වංශයෙන් පැවිදිවූ ශ්‍රමණ ගෞතමතෙමේ ඉච්ඡානංගල නුවර ඉච්ඡානංගල වනලැහැබෙහි වාසයකරණසේක. ඒ භාග්‍යවත් ගෞතමයන් වහන්සේ මේ කාරණයෙන්ද අර්හත්ය.</div>
                    <div class="bodytext">(මෙහි 3 වර්ගයේ 33 සූත්‍රයේ 2 (ii) ඡෙදය යෙදිය යුතුයි.)</div>
                    <div class="bodytext">පින් ඇත්තේයයි මෙබඳු යහපත් කීර්ති ශබ්දයක් පැනනැංගේය. පින්වත් භාරද්වාජය යමු. ශ්‍රමණ ගෞතමයන් වහන්සේ යම්තැනෙක්හිද එහි පැමිණෙමු. පැමිණ ශ්‍රමණ ගෞතමයන් වහන්සේගෙන් මේ කාරණය විචාරමු. අපට ශ්‍රමණ ගෞතමයන් වහන්සේ යම්විධියක ප්‍රකාශකෙරේද, එසේ එය දරමු. “පින්වත එසේයයි” භාරද්වාජ තරුණතෙම වාසෙට්ඨ තරුණයාට පිළිතුරු දුන්නේය. ඉක්බිති වාසෙට්ඨ භාරද්වාජ තරුණයෝ භාග්‍යවතුන් වහන්සේ යම්තැනෙක්හිද එහි පැමිණියාහුය. පැමිණ භාග්‍යවතුන් වහන්සේ සමග සතුටුවිය. සතුටු වියයුතුවූ සිහිකටයුතුවූ කථාවකොට නිමවා එකත් පසෙක හිඳගත්තාහ. එකත් පසෙකහුන් වාසෙට්ඨ මානවක තෙම භාග්‍යවතුන් වහන්සේට මෙසේ කීයේය.</div>
                </div>
                <div class="paragraph" para="599">
                    <span class="paranum">599</span>
                    <div class="bodytext">“අපි ත්‍රිවිද්‍යා ඇත්තෝයයි ආචාර්යයන් විසින් කියන ලද්දෙමු. අපිද එසේ කියමු. දෙදෙනාගෙන් මම පොක්ඛරසාතිගේ ගෝලයෙක්මි. මේ තෙමේ තාරුක්ඛගේ ගෝලයෙකි.</div>
                </div>
                <div class="paragraph" para="600">
                    <span class="paranum">600</span>
                    <div class="bodytext">“ත්‍රිවිද්‍යායයි යමක් කියන ලද ද අපි එහි නිෂ්ටාවට ගියෙමු. පද වශයෙන් ප්‍රකාශ කිරීමෙන් වෙදයෙහි ගුරුවරුන් සමානවෙමු.</div>
                </div>
                <div class="paragraph" para="601">
                    <span class="paranum">601</span>
                    <div class="bodytext">“ගෞතමයන්වහන්ස, ඒ අපට විවාදයක් ඇත්තේය. එනම් භාරද්වාජතෙම ජාතියෙන් බ්‍රාහ්මණයෙක් වේයයි කියයි. ඇස් ඇත්ත, මම ක්‍රමයෙන් බ්‍රාහ්මණයෙක් වෙමියි කියමි.</div>
                </div>
                <div class="paragraph" para="602">
                    <span class="paranum">602</span>
                    <div class="bodytext">“ඒ අපි ඔවුනොවුන් පිළිගන්වන්නට නොහැකි වෙමු. බුදුන් යයි ප්‍රකට භාග්‍යවතුන් වහන්සේගෙන් අසන්නට පැමිණියෙමු.</div>
                </div>
                <div class="paragraph" para="603">
                    <span class="paranum">603</span>
                    <div class="bodytext">“ඇඳිලි බැඳගත් ජනයෝ ලෝකයෙහි සම්පූර්ණවූ චන්ද්‍රයා වැනි ගෞතමයන් වහන්සේ වෙත වඳිමින් නමස්කාර කරත්.</div>
                </div>
                <div class="paragraph" para="604">
                    <span class="paranum">604</span>
                    <div class="bodytext">“ලොකයට පහළ වූ ඇසක් වැනි ගෞතමයන් වහන්සේගෙන් විචාරමු. උත්පත්තියෙන් බ්‍රාහ්මණයෙක් වේද, නොහොත් කර්මයෙන් බ්‍රාහ්මණයෙක් වේද නොදන්නා හෙයින් අපි බ්‍රාහ්මණයා යම් පරිද්දෙකින් දනිමුද? එසේ අපට ප්‍රකාශ කරණු මැනවි.</div>
                </div>
                <div class="paragraph" para="605">
                    <span class="paranum">605</span>
                    <div class="bodytext">“භාග්‍යවතුන් වහන්සේ වාසෙට්ඨය මම තොපට ඔවුන් පිළිවෙළින් ඒ වූ පරිද්දෙන් වෘක්ෂලතාවන්ගේද සත්වයන්ගේද ජාති භේදය ප්‍රකාශ කරන්නෙමි. ජාතීහු අනිකක් අනිකක් මය. (නා නා ප්‍රකාරය.)</div>
                </div>
                <div class="paragraph" para="606">
                    <span class="paranum">606</span>
                    <div class="bodytext">“තෘණයන්හිත්, වෘක්ෂයන්හිත්, ජාති භෙදය දනිව්. එතකුදු වුවත් අපි තෘණය, අපි වෘක්ෂයයි නො කියයි. ජාතීහු නා නා ප්‍රකාරය.</div>
                </div>
                <div class="paragraph" para="607">
                    <span class="paranum">607</span>
                    <div class="bodytext">“ඉක්බිති පණුවන් කෙරෙහිද පළගැටියන් කෙරෙහිද කූඹි හින්නන් කෙරෙහිද, ජාතිභේද ඇත. ඔවුන්ට මුල් වූ සතුන්ට සමාන ජාති ඇත්තේය. ජාතීහු නා නා ප්‍රකාරය.</div>
                </div>
                <div class="paragraph" para="608">
                    <span class="paranum">608</span>
                    <div class="bodytext">“කුඩාවූද ලොකුවූද, සිව්පාවුන් කෙරෙහිද ජාති භෙදයවේ. ඔවුන්ට මුල් වූ සතුන්ට සමාන ජාති ඇත්තේය. ජාතිය නා නා ප්‍රකාරය.</div>
                </div>
                <div class="paragraph" para="609">
                    <span class="paranum">609</span>
                    <div class="bodytext">“දික් පිටක් ඇති බඩ පාදයන් කොටා ඇති සර්ප ජාතීන් කෙරෙහිද, ජාතිභෙදය වේ. ඔවුන්ට මුල්වූ සතුන්ට සමාන ජාති ඇත්තේය. ජාතිය නා නා ප්‍රකාරය.</div>
                </div>
                <div class="paragraph" para="610">
                    <span class="paranum">610</span>
                    <div class="bodytext">“උදක නම් වූ ජලයෙහි හැසිරෙන මසුන් කෙරෙහිද, ජාතිභේදය කිව යුතුය. ජාතිය නා නා ප්‍රකාරය ඔවුන්ටද මුල් වූ සතුන්ට සමාන ජාති ඇත්තේය.</div>
                </div>
                <div class="paragraph" para="611">
                    <span class="paranum">611</span>
                    <div class="bodytext">“පියාපත් වාහන කොට ඇති පක්ෂීන් කෙරෙහිද ජාති භෙදය කිවයුතුය. ඔවුන්ට මුල්වූ සතුන්ට සමාන ජාති ඇත්තේය. ජාතිය නානා ප්‍රකාරය.</div>
                </div>
                <div class="paragraph" para="612">
                    <span class="paranum">612</span>
                    <div class="bodytext">“මේ ජාතීන්හි බොහෝ සෙයින් යම්සේ මුල්වූ වස්තුව ජාතියවේද, එසේ මනුෂ්‍යයන් අතරෙහි බොහෝසෙයින් ජාති අඳුනාගත හැකි මූලික වස්තුවක් නැත්තේය.</div>
                </div>
                <div class="paragraph" para="613">
                    <span class="paranum">613</span>
                    <div class="bodytext">“කෙස් වලිනුත් නොවේ, හිසෙනුත් නොවේ. කණිනුත් නොවේ. ඇස්වලිනුත් නොවේ. කටෙනුත් නොවේ. නාසයෙනුත් නොවේ. තොල්වලිනුත් නොවේ. බැමවලිනුත් නොවේ.</div>
                </div>
                <div class="paragraph" para="614">
                    <span class="paranum">614</span>
                    <div class="bodytext">“බෙල්ලෙනුත් නොවේ, උරහිසෙනුත් නොවේ, බඩිනුත් නොවේ, පිටෙනුත් නොවේ, උකුලෙනුත් නොවේ, පපුවෙනුත් නොවේ, රහසඟිනුත් නොවේ, මෛථුනයෙනුත් නොවේ.</div>
                </div>
                <div class="paragraph" para="615">
                    <span class="paranum">615</span>
                    <div class="bodytext">“අත්වලිනුත් නොවේ, පාවලිනුත් නොවේ, ඇඟිලි වලිනුත් නොවේ, නියවලිනුත් නොවේ, කෙණ්ඩාවලිනුත් නොවේ, කලවාවලිනුත් නොවේ, පාටිනුත් නොවේ, ශබ්දයෙනුත් නොවේ, අනිත් ජාතීන්හි මෙන් මුල්වූ වස්තුව ජාතිය අඳුනාගැනීම පිණිස නොවේ.</div>
                </div>
                <div class="paragraph" para="616">
                    <span class="paranum">616</span>
                    <div class="bodytext">“තිරිසනුන්ගේ මේ ලක්ෂණ වෙන වෙනම ඇත. මිනිසුන් අතරෙහි මෙය විද්‍යාමාන නොවේ. මනුෂ්‍යයන් අතරෙහි කොටස වෙන්කිරීම සංඥාවෙන් කරණු ලැබේ.</div>
                </div>
                <div class="paragraph" para="617">
                    <span class="paranum">617</span>
                    <div class="bodytext">“වාසෙට්ඨය මනුෂ්‍යයන් අතරෙහි යම් කිසිකෙනෙක් කුඹුරු කරමින් ජීවත් වෙත්ද හෙතෙම ගොවියෙකි. බමුණෙක් නොවේ.</div>
                </div>
                <div class="paragraph" para="618">
                    <span class="paranum">618</span>
                    <div class="bodytext">“වාසෙට්ඨය මනුෂ්‍යයන් අතර යම් කිසි කෙනෙක් නොයෙක් ශිල්පයන්ගෙන් ජීවත්වේද, හෙතෙම ශිල්පියෙකි බ්‍රාහ්මණයෙක් නොවේ.</div>
                </div>
                <div class="paragraph" para="619">
                    <span class="paranum">619</span>
                    <div class="bodytext">“වාසෙට්ඨය මනුෂ්‍යයන් අතුරෙහි යම්කිසි කෙනෙක් වෙළඳාමෙන් ජීවත්වේද හෙතෙම වෙළෙන්දෙකි. බමුණෙක් නොවේ.</div>
                </div>
                <div class="paragraph" para="620">
                    <span class="paranum">620</span>
                    <div class="bodytext">“වාසෙට්ඨය, මනුෂ්‍යයන් අතර යම්කිසි කෙනෙක් අනුන්ගේ බැලමෙහෙ කරමින් ජීවත්වේද, හෙතෙම පෙස්සිකයෙකි බ්‍රාහ්මණයෙක් නොවේ.</div>
                </div>
                <div class="paragraph" para="621">
                    <span class="paranum">621</span>
                    <div class="bodytext">“වාසෙට්ඨය, මනුෂ්‍යයන් අතර යම් කිසි කෙනෙක් නුදුන්දේ ගැනීමෙන් ජීවත්වේද, හෙතෙම හොරෙකි බ්‍රාහ්මණයෙක් නොවේ.</div>
                </div>
                <div class="paragraph" para="622">
                    <span class="paranum">622</span>
                    <div class="bodytext">“වාසෙට්ඨය, මනුෂ්‍යයන් අතරෙහි යම්කිසිකෙනෙක් ආයුධ වලින් ජීවිකාව කෙරේද හෙතෙම යුද්ධ භටයෙකි බ්‍රාහ්මණයෙක් නොවේයයි දනුව.</div>
                </div>
                <div class="paragraph" para="623">
                    <span class="paranum">623</span>
                    <div class="bodytext">“වාසෙට්ඨය, මනුෂ්‍යයන් අතර යම් කිසි කෙනෙක් පුරොහිත කර්මයෙන් ජීවත්වේද හෙතෙම යදින්නෙකි. බමුණෙක් නොවේයයි දනුව.</div>
                </div>
                <div class="paragraph" para="624">
                    <span class="paranum">624</span>
                    <div class="bodytext">“වාසෙට්ඨය, මනුෂ්‍යයන් අතරෙහි යම්කිසි කෙනෙක් ගමද රටද අනුභව කරයිද, හෙතෙම රජෙකි, බ්‍රාහ්මණයෙක් නොවේයයි දනුව.</div>
                </div>
                <div class="paragraph" para="625">
                    <span class="paranum">625</span>
                    <div class="bodytext">“මම බ්‍රාහ්මණ ජාතියෙන් උපන්, මවකුගෙන් උපන් බ්‍රාහ්මණයෙකු නොකියමි. හෙතෙම ඉදින් රාගාදී කිසිවක් ඇත්තේවේද, පින්වත පින්වත යන වචන මාත්‍රයෙන් පමණක් උසස්වූයේ වේ.</div>
                </div>
                <div class="paragraph" para="626">
                    <span class="paranum">626</span>
                    <div class="bodytext">“සියළු සංයොජන සිඳ යමෙක් ඒකාන්තයෙන් නොතැවේද, රාගාදී සංගනැති යොගයන් නැති බැවින් සංයොගනුවූ ඔහු බ්‍රාහ්මණයායයි මම කියමි.</div>
                </div>
                <div class="paragraph" para="627">
                    <span class="paranum">627</span>
                    <div class="bodytext">“ක්‍රොධයද රැහැනද සිඳ අනුශයන් නික්මීම සමග දෙසැට දෘෂ්ටීන් සිඳ උගුල්ලා දමන ලද අවිද්‍යා නැමැති පලිඝ ඇති ඒ බුදුරජාණන් වහන්සේ මම බ්‍රාහ්මණයායයි කියමි.</div>
                </div>
                <div class="paragraph" para="628">
                    <span class="paranum">628</span>
                    <div class="bodytext">“යමෙක් ද්වෙෂ සහගත නුවූයේ බැණීමද වධයට පැමිණවීමද බැඳීමද ඉවසයිද ඉවසීම නැමැති බලයද බලඇණියද ඇති ඔහු මම බ්‍රාහ්මණයායයි කියමි.</div>
                </div>
                <div class="paragraph" para="629">
                    <span class="paranum">629</span>
                    <div class="bodytext">“ක්‍රොධ නොකරණ කෙලෙස් නසන සිරිත් ඇති සිල්වත් රාගාදී නැඟීම් නැති හික්මුණු අන්තිම ආත්මයෙහි උපන් ඔහු මම බ්‍රාහ්මණයායයි කියමි.</div>
                </div>
                <div class="paragraph" para="630">
                    <span class="paranum">630</span>
                    <div class="bodytext">“නෙලුම් කොළයෙහි ජලය මෙන්ද හිදිකටු අගෙහි අබ ඇටය මෙන්ද යමෙක් කාමයන් නොතවරාගනීද මම ඔහු බ්‍රාහ්මණයා යයි කියමි.</div>
                </div>
                <div class="paragraph" para="631">
                    <span class="paranum">631</span>
                    <div class="bodytext">“යමෙක් තෙම මෙහිම තමාගේ දුකෙහි විනාශය දනීද බහා තැබූ ස්කන්ධ බර ඇති කෙලෙසුන්ගෙන් මිශ්‍ර නොවූ ඔහු මම බ්‍රාහ්මණයායයි කියමි.</div>
                </div>
                <div class="paragraph" para="632">
                    <span class="paranum">632</span>
                    <div class="bodytext">“ගැඹුරු ප්‍රඥාඇති නුවණැති මග නොමග දත් උතුම් අභිවෘද්ධියට පැමිණි ඔහු මම බ්‍රාහ්මණයයි කියමි.</div>
                </div>
                <div class="paragraph" para="633">
                    <span class="paranum">633</span>
                    <div class="bodytext">“ගෘහස්ථයන් හා අනගාරික ශ්‍රමණයන් කෙරෙහිද යන දෙපක්ෂය හා නොගැටුනාවූ වැඩි බලාපොරොත්තු නැතිව ආලය නැතිව හැසිරෙන ඔහු මම බ්‍රාහ්මණයයි කියමි.</div>
                </div>
                <div class="paragraph" para="634">
                    <span class="paranum">634</span>
                    <div class="bodytext">“බියවන බියනොවන සත්වයන් කෙරෙහි දඬු බහා තබා යමෙක් නොමරද්ද හෙතෙම මම බ්‍රාහ්මණ යයි කියමි.</div>
                </div>
                <div class="paragraph" para="635">
                    <span class="paranum">635</span>
                    <div class="bodytext">“විරුද්ධවූද ලෞකික ජනයා කෙරෙහි අවිරුද්ධවූ තමන්ට දඬුවම් කරණ ජනයන් කෙරෙහි බහා තැබූ දඬු ඇති මමය මාගේ යයි ගන්නවුන් අතරෙහි නොගන්නාවූ මෙබඳු පුද්ගලයා මම බ්‍රාහ්මණයයි කියමි.</div>
                </div>
                <div class="paragraph" para="636">
                    <span class="paranum">636</span>
                    <div class="bodytext">“යමෙකු විසින් රාගයද ද්වෙෂයද මානයද ගුණමකුකමද හිඳිකටු අග අබ ඇටක් මෙන් හෙලන ලදද ඔහු මම බ්‍රාහ්මණයයි කියමි.</div>
                </div>
                <div class="paragraph" para="637">
                    <span class="paranum">637</span>
                    <div class="bodytext">“රළු නොවූ අර්ථයන් හඟවන සත්‍ය වචන ප්‍රකාශ කරත්ද, යම් වචනයකින් කිසිවකු කොප නොකරවයිද ඔහු මම බ්‍රාහ්මණයයි කියමි.</div>
                </div>
                <div class="paragraph" para="638">
                    <span class="paranum">638</span>
                    <div class="bodytext">“යමෙක් ලොකයෙහි දික්වූද, කොටවූද, සියුම්වූද, මහත්වූද, යහපත්වූද, අයහපත්වූද, නුදුන් දෙයක් නොගනීද ඔහු මම බ්‍රාහ්මණයයි කියමි.</div>
                </div>
                <div class="paragraph" para="639">
                    <span class="paranum">639</span>
                    <div class="bodytext">“යමෙකුට මෙලොවද පරලොවද ආශාවක් නැද්ද, ආශා නැත්තේ කෙලෙසුන්ගෙන් වෙන්වූ ඔහු මම බ්‍රාහ්මණ යයි කියමි.</div>
                </div>
                <div class="paragraph" para="640">
                    <span class="paranum">640</span>
                    <div class="bodytext">“යමෙකුගේ බුද්ධාදී අටතන්හි සැකය දුරුවූයේවේද ආශා විද්‍යාමාන නොවෙත්ද, අමෘත මහා නිවනට බැසගත් ඔහු මම බ්‍රාහ්මණ යයි කියමි.</div>
                </div>
                <div class="paragraph" para="641">
                    <span class="paranum">641</span>
                    <div class="bodytext">“යමෙක් තෙම මේ ලොකයෙහි පිනද පවද යන ඇලීම් දෙක ඉක්මවූයේද ශොක නැත්තේද රජස් නැත්තේද පිරිසිදුවූද ඔහු මම බ්‍රාහ්මණයයි කියමි.</div>
                </div>
                <div class="paragraph" para="642">
                    <span class="paranum">642</span>
                    <div class="bodytext">“පිරිසිදුවූ නොකැළඹුනාවූ නිර්මලවූ චන්ද්‍රයාමෙන් ඇලීමයයි කියන ලද භවයෙන් නික්මුණු ඔහු මම බ්‍රාහ්මණ යයි කියමි.</div>
                </div>
                <div class="paragraph" para="643">
                    <span class="paranum">643</span>
                    <div class="bodytext">“යමෙක් තෙම මේ රාග නමැති දුර්ග මාර්ගයද සංසාර වෘත්තයද චතුරාර්යසත්‍යය නොපෙණෙන මුළාවද ඉක්මවූයේද තෘෂ්ණා නැත්තේ සැක නැත්තේ එතෙරවූයේ පරතෙරට ගියේ දැඩිකොට නොගෙන කෙලෙස් නිවීමෙන් නිවුන ඔහු මම බ්‍රාහ්මණයයි කියමි.</div>
                </div>
                <div class="paragraph" para="644">
                    <span class="paranum">644</span>
                    <div class="bodytext">“යම් කෙනෙක් තෙම මේ ලොකයෙහි කාමතෘෂ්ණාව අත්හැර ගෙයක් නැතිව පිරිනිවියේද තණ්හාවද භවයද ක්ෂය කළේ ඔහු මම බ්‍රාහ්මණයයි කියමි.</div>
                </div>
                <div class="paragraph" para="645">
                    <span class="paranum">645</span>
                </div>
                <div class="paragraph" para="646">
                    <span class="paranum">646</span>
                    <div class="bodytext">“මනුෂ්‍ය ආයුෂයද පස්කම් සැපද අත්හැර දිව්‍ය ආයුෂද පස්කම් සැපද ඉක්මවා සියලු යොගයන්ගෙන් මිදුනු ඔහු මම බ්‍රාහ්මණයයි කියමි.</div>
                </div>
                <div class="paragraph" para="647">
                    <span class="paranum">647</span>
                    <div class="bodytext">“ඇල්මද නො ඇල්මද ඇත්හැර සිහිල්වූ කෙලෙස් රහිතවූයේ සියලු ලොකය මැඩ පවත්වන වීරයා මම බ්‍රාහ්මණයයි කියමි.</div>
                </div>
                <div class="paragraph" para="648">
                    <span class="paranum">648</span>
                    <div class="bodytext">“යමෙක් තෙමේ සත්වයන්ගේ චුතියද උත්පත්තියද සර්වප්‍රකාරයෙන් දැනගත්තේද නොලැගෙන සුගතවූ බුදුරජාණන් වහන්සේ මම බුද්ධයයි කියමි.</div>
                </div>
                <div class="paragraph" para="649">
                    <span class="paranum">649</span>
                    <div class="bodytext">“දෙවියෝද ගන්ධර්වයෝද මනුෂ්‍යයෝද යමෙකුගේ ගමන නොදනීද, කෙලෙස් ක්ෂය කළ රහත් උන්වහන්සේ මම බ්‍රාහ්මණයයි කියමි.</div>
                </div>
                <div class="paragraph" para="650">
                    <span class="paranum">650</span>
                    <div class="bodytext">“අතීත වර්තමාන අනාගත ස්කන්ධයන්හි තෘෂ්ණාවෙන් ගැනීම් සංඛ්‍යාත ක්ලෙශයන් නැද්ද රාගාදී කිඤ්චනයක් නැති, ගැනීමක් නැති ඔහු මම බ්‍රාහ්මණයයි කියමි.</div>
                </div>
                <div class="paragraph" para="651">
                    <span class="paranum">651</span>
                    <div class="bodytext">“තැති නොගන්නා වෘෂභයකු වැනිවූ උතුම්වූ වීරවූ මාරයා දිනන ලද තෘෂ්ණා නැති කෙලෙසුන්ගෙන් දුරුවූ පිරිසිදුවූ බුදුරජාණන් වහන්සේ මම බ්‍රාහ්මණයයි කියමි.</div>
                </div>
                <div class="paragraph" para="652">
                    <span class="paranum">652</span>
                    <div class="bodytext">“යමෙක් තෙම පූර්වෙනිවාසය දැනගත්තේද ස්වර්ග අපා දෙක දකීද නැවත උත්පත්තිය ක්ෂය කළේද ඔහු මම බ්‍රාහ්මණයයි කියමි.</div>
                </div>
                <div class="paragraph" para="653">
                    <span class="paranum">653</span>
                    <div class="bodytext">“තබන ලද නාම ගොත්‍රයක් වේද මෝ තොමෝ ලෝකයෙහි ව්‍යවහාර මාත්‍රයකි. යම් හෙයකින් ඒ සංඥාවෙන් ආවේද එයද උපන්පසු ඤාති සහ ලේ ඤාතින් විසින් තබන ලදී. ඔහු ජාති බ්‍රාහ්මණයයි කියමි.</div>
                </div>
                <div class="paragraph" para="654">
                    <span class="paranum">654</span>
                    <div class="bodytext">“නොදන්නාවූ සත්වයන්ගේ සන්තානයෙහි මේ දෘෂ්ටි බැස ගන්නා ලදී. සන්තානයෙහි සයනය කරන ඒ නාම ගොත්‍ර නොදන්න හෙයින් ජාතියෙන් බ්‍රාහ්මණයෝ වේ යනු කියත්.</div>
                </div>
                <div class="paragraph" para="655">
                    <span class="paranum">655</span>
                    <div class="bodytext">“උත්පත්තියෙන් බ්‍රාහ්මණයෙක් නොවේ. උත්පත්තියෙන් අබ්‍රාහ්මණයෙක් නොවේ. කර්මයෙන් බ්‍රාහ්මණයෙක් වේ. කර්මයෙන් අබ්‍රාහ්මණයෙක් වේ.</div>
                </div>
                <div class="paragraph" para="656">
                    <span class="paranum">656</span>
                    <div class="bodytext">“කර්මයෙන් ගොවියෙක් වේ. කර්මයෙන් ශිල්පියෙක් වේ. කර්මයෙන් වෙළෙන්දෙක්වේ. කර්මයෙන් වැඩකාරයෙක් වේ.</div>
                </div>
                <div class="paragraph" para="657">
                    <span class="paranum">657</span>
                    <div class="bodytext">“කර්මයෙන් හොරෙක් වේ. කර්මයෙන් යෝධයෙක් වේ. කර්මයෙන් අනුශාසකයෙක් වේ. කර්මයෙන් රජෙක්වේ.</div>
                </div>
                <div class="paragraph" para="658">
                    <span class="paranum">658</span>
                    <div class="bodytext">“හේතු ප්‍රත්‍යධර්මය දන්නා කර්ම විපාකයෙහි දක්ෂ පණ්ඩිතයෝ මෙසේ මේ කර්ම තත් වූ පරිද්දෙන් දනී.</div>
                </div>
                <div class="paragraph" para="659">
                    <span class="paranum">659</span>
                    <div class="bodytext">“ලෝකය කර්ම නිසා පවතී. සත්ව වර්ගයා කර්මය නිසා පවතී. කර්මයෙන් බැඳුණු සත්වයෝ රථයේ ඇණය මෙන් කර්මයෙන්ම යයි.</div>
                </div>
                <div class="paragraph" para="660">
                    <span class="paranum">660</span>
                    <div class="bodytext">“ඉන්ද්‍රිය සංවරයෙන්ද බ්‍රහ්මචර්යාවෙන්ද, සීලයෙන් ද, ප්‍රඥාවෙන්ද යන මෙයින් බ්‍රාහ්මණයෙක්වේ. මේ උතුම් බ්‍රාහ්ණයායි.</div>
                </div>
                <div class="paragraph" para="661">
                    <span class="paranum">661</span>
                    <div class="bodytext">“වාසෙට්ඨය, ත්‍රිවිද්‍යාවෙන් යුත් ශාන්තවූ ක්ෂය කළ උත්පත්තිය ඇති බ්‍රාහ්මණයා පමණක් නොව යම් කෙනෙක් මෙබඳු නම් බ්‍රාහ්මයාද ශක්‍රයාද වුවත් පණ්ඩිතයන් විසින් මෙසේ දත යුතුය.</div>
                </div>
                <div class="paragraph" para="">
                    <div class="bodytext">මෙසේ වදාළ කල්හි වාසෙට්ඨ භාරද්වාජ මාණවකයන් දෙදෙන භාග්‍යවතුන් වහන්සේට (මෙහි 2 වර්ගයේ 19 සූත්‍රයේ 32 ඡෙදයේ “භවත්” යන තැන් සිට අවසානය දක්වා යෙදිය යුතුයි.)</div>
                </div>
            </div>
            <div class="centre ct_sutta ending">වාසෙට්ඨසුත්තං නවමං නිට්ඨිතං.</div>
        </div>
        <div class="subhead ct_sutta" node-id="411210">
            <span class="subhead ct_sutta">10. කොකාලික සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">එක් සමයෙක්හි භාග්‍යවතුන් වහන්සේ සැවැත් නුවර සමීපයෙහි අනේපිඬු මහසිටාණන් කරවූ ජෙතවන ආරාමයෙහි වාසය කරණසේක. (අංගුත්තර නිකායේ දශක නිපාතයේ ථෙර වර්ගයේ 39 කොකාලික සූත්‍රය යොදා ගත යුතුයි. (පිටු 1694) එහි නොමැති කොටස පමණක් මෙහි දැක්වේ.)</div>
                </div>
                <div class="paragraph" para="662">
                    <span class="paranum">662</span>
                </div>
                <div class="paragraph" para="663">
                    <span class="paranum">663</span>
                </div>
                <div class="paragraph" para="664">
                    <span class="paranum">664</span>
                </div>
                <div class="paragraph" para="665">
                    <span class="paranum">665</span>
                </div>
                <div class="paragraph" para="666">
                    <span class="paranum">666</span>
                    <div class="bodytext">“බොරුකියන්නා නරකයෙහි උපදී. යම් කිසි කෙනෙක් පව් කොට නොකෙළෙමි කීයේද ලාමක කම ඇති ඒ මනුෂ්‍යයෝ දෙදෙන පර ලොවෙහිද එක සමාන වෙත්.</div>
                </div>
                <div class="paragraph" para="667">
                    <span class="paranum">667</span>
                    <div class="bodytext">“යම් කිසි කෙනෙක් පිරිසිදුවූ පව්නැති පුරුෂයාට ද්වෙෂ කෙරේද, යටි සුළඟට දැමූ දූවිලිමෙන්, ඒ බාලයා කරාම පාපය ආපසු එයි.</div>
                </div>
                <div class="paragraph" para="668">
                    <span class="paranum">668</span>
                    <div class="bodytext">“යම්කිසිවෙක් ලෝභයෙන් යුක්ත වූයේද, ශ්‍රද්ධාව නැත්තේද, තද ලෝභද, යාචකයන්ගේ වචන නොදන්නේද, මසුරුද කේලාම් කීමෙහි යෙදුනේද, හෙතෙම අන්‍යයන්ට වචනයෙන් නින්දා කරයි.</div>
                </div>
                <div class="paragraph" para="669">
                    <span class="paranum">669</span>
                    <div class="bodytext">“විෂම මුඛයක් ඇති පුද්ගලය, බොරු කියන තැනැත්ත, අසත් පුරුෂය, අභිවෘද්ධිය නසන තැනැත්ත, අන්තිම පුරුෂය, ඉලක්කයක් නොමැති පුරුෂය, අවජාත පුත්‍රය, නපුරුකම් කරන තැනැත්ත, මෙහි වැඩිපුර කථා නොකරව.</div>
                </div>
                <div class="paragraph" para="670">
                    <span class="paranum">670</span>
                    <div class="bodytext">නිරිසතෙක් වෙහිද, පුරුෂයන්ට ගරහන නපුරු පව් කරණ තැනැත්තේ කෙලෙස් වගුරුවන්නේය. බොහෝ දුශ්චරිතයන්හි හැසිර බොහෝ කාලයක් ප්‍රපාතයට යන්නෙහිය.</div>
                </div>
                <div class="paragraph" para="671">
                    <span class="paranum">671</span>
                    <div class="bodytext">“කිසිවෙකුගේ කර්මය නසින්නේ නොවේ. ඒ කුශලාකුශල කර්මය ස්වාමියා ලබන්නේමය. නපුරුකම් කරණ බාලයා දුක තමා කෙරෙහි දකියි.</div>
                </div>
                <div class="paragraph" para="672">
                    <span class="paranum">672</span>
                    <div class="bodytext">“(නිරයෙහි යමපල්ලෝ) යකඩ අකුස්සෙත් ගසන ලද තන්හි තියුණු තළ නැමැති උල් ගසත්. නැවත රත් වූ ලෝ ගුලි වැනි භෝජන එහි ඇත්තේය.</div>
                </div>
                <div class="paragraph" para="673">
                    <span class="paranum">673</span>
                    <div class="bodytext">“යමපල්ලෝ යහපත් වචන කථා නොකරත්. ආදරයෙන් ඉදිරියට නොපැමිණෙත්. ආරක්‍ෂාවට නොපැමිණේ. තුනී කළ අඟුරු උඩ නිදවත්. වටේට දැවෙන ගින්නෙහි ප්‍රවේශ කරවත්.</div>
                </div>
                <div class="paragraph" para="674">
                    <span class="paranum">674</span>
                    <div class="bodytext">“යකඩ දැල් වලින් වෙලා මුව වැද්දෝ මුවෙකුට මෙන් වධ කරත්. අන්ධයෙකු වැනි ඔහු හිම මෙන් පැතුරුණු අන්ධකාරයට ගෙනයත්.</div>
                </div>
                <div class="paragraph" para="675">
                    <span class="paranum">675</span>
                    <div class="bodytext">“නැවත දැල්වෙන ගිනි සමාන ලෝහයෙන් කළ මහා සැළියකට ඇතුලු කරවත්. ගිනි සමාන එහි උඩයට යමින් එමින් පැසෙත්.</div>
                </div>
                <div class="paragraph" para="676">
                    <span class="paranum">676</span>
                    <div class="bodytext">“නැවත සැරව ලේ මිශ්‍රවූ, ලොහ සැලියෙහි පව් කළ තැනැත්තේ කුමකැයි පැසෙන්නේද, යම් යම් දිශාවකට යේද, ඒ සැරවින් ලෙයින් තැවරුනේ, කුණුවේ.</div>
                </div>
                <div class="paragraph" para="677">
                    <span class="paranum">677</span>
                    <div class="bodytext">“පණුවන් වසන ඒ සැළියෙහි වූ ජලයෙහි පව් කළ ඒ තැනැත්තා පැසෙනු පමණක්ද, උඩ පියනත්, වසන ලද බැවින් පහව යන්නට තැනක් නැත.</div>
                </div>
                <div class="paragraph" para="678">
                    <span class="paranum">678</span>
                    <div class="bodytext">“තියුණුවූ කඩුපත් වනයක් ඇත්තේය. සිඳුණු සිරුර ඇති ඔහු එහි ප්‍රවේශ කරවත්. බිලීකටු වෙන් දිව ඇද හඬවමින් විනාශ කරත්.</div>
                </div>
                <div class="paragraph" para="679">
                    <span class="paranum">679</span>
                    <div class="bodytext">“නැවත උණුවූ කකියන ජලය සමග තියුණු දැලි පිහිතල ඇති වෙතරණි නම් ගඟක් ඇත. එහි පමුණුවත්, පව් කළ බාලයෝ පව් කොට එහි වැටෙත්.</div>
                </div>
                <div class="paragraph" para="680">
                    <span class="paranum">680</span>
                    <div class="bodytext">“එහි නිල් පාට ඇති ශක්තිමත්, බල්ලෝද, අඬවමින් කත්. බඩ සා ඇති කපුටු සමූහය හා සිවල්ලුද, උකුස්සෝද කවුඩෝද, කා හප කරත්.</div>
                </div>
                <div class="paragraph" para="681">
                    <span class="paranum">681</span>
                    <div class="bodytext">“මේ නරකයන්හි විසීම දුකකි. පව් කරණ යම් කෙනෙක් දකීද මේ ඉතිරි ජීවිතයෙහි කුශල ධර්ම කරන්නෙක් වන්නේය. මනුෂ්‍ය තෙමේ ප්‍රමාද නොවන්නේය.</div>
                </div>
                <div class="paragraph" para="682">
                    <span class="paranum">682</span>
                    <div class="bodytext">“ගණිත දන්නන් විසින් පදුම නරකයට දක්වන යම් තල ගැල් ගණනක් වේද කෝටිනහුතයක්ද, දොළොස් කෙළක්ද, නැවත අනික් දොළොස් කෝටියක්ද වෙත්.</div>
                </div>
                <div class="paragraph" para="683">
                    <span class="paranum">683</span>
                    <div class="bodytext">“මෙහි දක්වන ලද යම් පමණ දුක්වූ නරක වේද එහි ද බොහෝ කාලයක් විසිය යුතුය.”</div>
                </div>
            </div>
            <div class="centre ct_sutta ending">කොකාලිකසුත්තං දසමං නිට්ඨිතං.</div>
        </div>
        <div class="subhead ct_sutta" node-id="411211">
            <span class="subhead ct_sutta">11. නාලක සූත්‍රය</span>
            <div class="subhead-contents">
                <div class="paragraph" para="684">
                    <span class="paranum">684</span>
                    <div class="bodytext">“හටගත් ප්‍රීතිය ඇති සතුටුවූ සොම්නස්වූ කිලිටි නොහඳින දෙවියන් ශක්‍රයා පිරිවරා වස්ත්‍ර රැගෙන ඉතා ස්තුති කරමින් සිටිනු දවල් විවේක වාසයට ගිය අසිත ඍෂිතෙම දුටුවේය.</div>
                </div>
                <div class="paragraph" para="685">
                    <span class="paranum">685</span>
                    <div class="bodytext">“සතුටු සිත් ඇති ඔද වැඩි දෙවියන් දැක ආදර කොට එහි දිව්‍ය සමූහයා ඉතා සතුටු සිත් ඇත්තෝව වස්ත්‍ර ගෙන කරකවන්නාහු කුමක් සඳහා දැ”යි ඇසීය.</div>
                </div>
                <div class="paragraph" para="686">
                    <span class="paranum">686</span>
                    <div class="bodytext">“යම් කලෙක්හි අසුරයන් හා යුද්ධය වීද, දෙවියන්ට ජය අත්විය. අසුරයන්ට පරාජය අත්විය. එදාද මෙවැනි ලොමු ඩැහැගැනීමක් විය කවර නම් පුදුමයක් දැක දෙවියෝ සතුටු වූවාහුද?</div>
                </div>
                <div class="paragraph" para="687">
                    <span class="paranum">687</span>
                    <div class="bodytext">“කටින් ප්‍රීති නාදයක් පිටවෙයි. ගායනා කරත්, වැයීම කෙරෙත්, අත් පොළසන් දෙත්, නටත්. මම තොප විචාරමි. මහමෙර මුදුනෙහි වසන තොප විචාරමි. නිදුකානෙනි මාගේ සැකය වහා නසව්.”</div>
                </div>
                <div class="paragraph" para="688">
                    <span class="paranum">688</span>
                    <div class="bodytext">“අසමාන ශ්‍රෙෂ්ඨ රත්නයක්වූ ඒ බොධි සත්වතෙම සැපය පිණිස උපන්නේය. ශාක්‍යයන්ගේ ජනපදයෙහිවූ ලුම්බිනි උයනෙහි මනුෂ්‍ය ලොකයට අභිවෘද්ධිය පිණිස උපන්නේය.</div>
                </div>
                <div class="paragraph" para="689">
                    <span class="paranum">689</span>
                    <div class="bodytext">“සියලු සත්වයන්ට උතුම්වූ ශ්‍රෙෂ්ඨ පුද්ගලවූ නර ශ්‍රෙෂ්ඨවූ සියලු ප්‍රජාවන්ට උතුම්වූ උන්වහන්සේ ඍෂි නම් වනයෙහි බලවත් මෘගයන් මැඩපවත්වන සිංහයකු නාද කරන්නාක් මෙන් ධර්ම චක්‍රය පවත්වන්නේය.</div>
                </div>
                <div class="paragraph" para="690">
                    <span class="paranum">690</span>
                    <div class="bodytext">“ඒ ශබ්දය අසා වහා බැස්සාවූ හෙතෙම ඒ වේලාවෙහි ශුද්ධොදන රාජ භවනයට පැමිණියේය. එහි වැඩහිද රජතුමනි කුමාරයා කොහිද මමත් දක්නා කැමැත්තෙමි”යි කීයේය.</div>
                </div>
                <div class="paragraph" para="691">
                    <span class="paranum">691</span>
                    <div class="bodytext">“ඉක්බිති ශාක්‍ය රජතෙම අසිත තවුසාට කෝවෙහි දක්ෂලෙස දමාගන්නා ලද දිලිසෙන රන් රුවක් බඳු උසස් වර්ණයෙන් බබලන කුමාරයා දැක්වීය.</div>
                </div>
                <div class="paragraph" para="692">
                    <span class="paranum">692</span>
                    <div class="bodytext">දිලිසෙන්නාවූ මොණරෙකු මෙන්ද, අහසින් යන පිරිසිදු තාරකාවක් මෙන්ද, ශරත් කාලයෙහි වළාකුල් වලින් මිදුනු තැවෙන සූර්යයා මෙන්ද, සතුටු සිත් ඇත්තාහු මහත් ප්‍රීතියක් ලැබූහ.</div>
                </div>
                <div class="paragraph" para="693">
                    <span class="paranum">693</span>
                    <div class="bodytext">“නොයෙක් නන ඇති කැබලි දහසක් ඇති කුඩයක් දෙවියෝ අහසෙහි දැරූහ. රන්දඬු ඇති සෙමෙර සලත්, සෙමෙර කොඩි ගත්තවුන් නොපෙණෙත්.</div>
                </div>
                <div class="paragraph" para="694">
                    <span class="paranum">694</span>
                    <div class="bodytext">කණ්හසිරි නම් ජටිලතෙම (අසිත) රන්වන් කම්බිලියෙක්හි වූ රන් කැබැල්ලක් මෙන්වූ කුමාරයා දැක මුදුනෙහි සේසත් දරමින් සතුටු සිතින් මුදුනින් පිළිගත්තේය.</div>
                </div>
                <div class="paragraph" para="695">
                    <span class="paranum">695</span>
                    <div class="bodytext">“ලක්ෂණ ශාස්ත්‍රයෙහි හා මන්ත්‍ර ශාස්ත්‍රයෙහි පරතෙරට ගිය ජටිලතෙම ශාක්‍ය ශ්‍රෙෂ්ඨයා පිළිගෙන පරීක්ෂා කරන්නේ පැහැදුන සිතින් මෙතෙමේ නිරුත්තරය දෙපා ඇත්තන්ට උතුම්යයි වචන ප්‍රකාශ කෙළේය.</div>
                </div>
                <div class="paragraph" para="696">
                    <span class="paranum">696</span>
                    <div class="bodytext">“නැවත තමාගේ පරලොව ගමන සිහි කරන්නේ නොසතුටු සිතින් කඳුළු වගුරුවයි. අඬන ඍෂිවරයා දැක ශාක්‍යයයෝ ඇයි දැයි ඇසූහ. “කුමාරයා කෙරෙහි අනතුරක් නැතැයි කීයේය.”</div>
                </div>
                <div class="paragraph" para="697">
                    <span class="paranum">697</span>
                    <div class="bodytext">“කණගාටුවූ ඍෂිවරයා දැක ශාක්‍යවරුන්ට “මම කුමාරයාට අයහපතක් නැතැයි කියමි. මොහුට අන්තරායක් නැත. මේතෙම එසේ මෙසේ කෙනෙක් නොවේ. ශ්‍රෙෂ්ඨ සිතින් යුක්තවන්නාහ.</div>
                </div>
                <div class="paragraph" para="698">
                    <span class="paranum">698</span>
                    <div class="bodytext">“මේ කුමාරතෙම සර්වඥතාඥානය ස්පර්ශ කරන්නේය. ශ්‍රෙෂ්ඨ පිරිසිදුකම දක්නාවූ මෙතෙම බොහෝ ජනයාට හිතවත් අනුකම්පා ඇත්තේ ධර්ම චක්‍රය පවත්වන්නේය. මොහුගේ බ්‍රහ්මචරියාව පැතුරුණු එකක් වන්නේය.</div>
                </div>
                <div class="paragraph" para="699">
                    <span class="paranum">699</span>
                    <div class="bodytext">“මාගේද ආයුෂ මේ ලොකයෙහි බොහෝ කලක් ඉතිරි නොවේ. මාගේ කළුරිය කිරීම අතරෙහි වන්නේය. ඒ මම කිසිවෙකුට සමාන නැති වීර්යයක් ඇත්තහුගේ ධර්මය නො අසමි. එහෙයින් අඬමි. සැප නැති වීමි. දුක් වීමි.”</div>
                </div>
                <div class="paragraph" para="700">
                    <span class="paranum">700</span>
                    <div class="bodytext">“ඒ බ්‍රහ්මචාරීතෙමේ ශාක්‍යයන්ට මහත් ප්‍රීතියක් උපදවා ඇතුළු පුරයෙන් නික්මුනේය. හෙතෙමේ බෑනා කෙරෙහි අනුකම්පාවෙන් ශ්‍රෙෂ්ඨ වීර්යවන්තයාගේ ධර්මයෙහි තෙමේම සමාදන් කරවූයේය.</div>
                </div>
                <div class="paragraph" para="701">
                    <span class="paranum">701</span>
                    <div class="bodytext">“බුද්ධ යන වචනය යම් කලෙක්හි අනුන්ගෙන් අසන්නෙහිද, උන්වහන්සේ බුදුවී නිවනෙහි හැසිරෙති. එහි ගොස් තෙමේ අසා ඒ භාග්‍යවතුන් කෙරෙහි බ්‍රහ්මචර්යයෙහි හැසිරෙව.”</div>
                </div>
                <div class="paragraph" para="702">
                    <span class="paranum">702</span>
                    <div class="bodytext">“හිතවත් අදහසින් ඔහු විසින් අවවාද කරණ ලද්දේ, සමාධිගත සිත් ඇති අනාගතයෙහි ශ්‍රෙෂ්ඨ පිරිසිදු කම බලාපොරොත්තු වන රැස් කරණලද පින් ඇති, ඒ නාලක කුමාරතෙම රක්නාලද ඉඳුරන් ඇත්තේ, බුදුන් බලාපොරොත්තු වෙමින් තවුස් වෙශයෙන් විසුවේය.</div>
                </div>
                <div class="paragraph" para="703">
                    <span class="paranum">703</span>
                    <div class="bodytext">“මුනි ශ්‍රෙෂ්ඨයන් වහන්සේ දම්සක් පැවැත්වීම, දෙවියන්ගෙන් අසා ඉසිපතනයට ගොස් බුදුන් දැක අසා පැහැදුනේ අසිතයන්ගේ අවවාදයෙහි පිහිටා මුනි ශ්‍රෙෂ්ඨයන් වහන්සේගෙන් උතුම්වූ මොනෙය්‍ය ප්‍රතිපදාව ඇසූයේය.</div>
                </div>
                <div class="centre ending">(මොනෙය්‍ය ප්‍රතිපදාව.)</div>
                <div class="paragraph" para="704">
                    <span class="paranum">704</span>
                    <div class="bodytext">“අසිතගෙන් තත්වූ පරිද්දෙන් දැනගන්නා ලද මේ වචනය සියලු ධර්මයන්හි පරතෙරට ගිය ගෞතමයන්වහන්ස, ඔබවහන්සේගෙන් විචාරමි.</div>
                </div>
                <div class="paragraph" para="705">
                    <span class="paranum">705</span>
                    <div class="bodytext">“පිඬු පිණිස හැසිරෙන අනගාරික භාවයට පැමිණි මා විසින් විචාරණ ලද්දාවූ මුනිතෙමේ මුනීන්ට අයත් (මොනෙය්‍ය) ප්‍රතිපදාව වදාරණු මැනව.”</div>
                </div>
                <div class="paragraph" para="706">
                    <span class="paranum">706</span>
                    <div class="bodytext">“භාග්‍යවතුන් වහන්සේ මෙසේ වදාළසේක.” කරන්ට දුෂ්කර ඉවසීමට දුෂ්කර මුනීන්ට අයත් ප්‍රතිපදාව විවරණය කරන්නෙමි. තමාට වීර්යයෙන් ආධාර කරව,</div>
                </div>
                <div class="paragraph" para="707">
                    <span class="paranum">707</span>
                    <div class="bodytext">“ආක්‍රොශ කරන්නන්ටද වඳින්නන්ටද ගමෙහි සමාන වන්න. සන්සුන් සිත් ඇතිව නොසන්සුන් නොවී හැසිරෙන්න. සිතේ දූශ්‍යවීම වලක්වන්න.</div>
                </div>
                <div class="paragraph" para="708">
                    <span class="paranum">708</span>
                    <div class="bodytext">“ලැව් ගින්නෙහි ගිනි සිළුමෙන් උස් පහත් රූපයෝ ඇස් ආදියට හමුවෙයි. ස්ත්‍රීහු මුනිවරයා ලොභ කරවත්. ඔවුන් කෙරෙහි තොප ලොභ නොවිය යුතුය.</div>
                </div>
                <div class="paragraph" para="709">
                    <span class="paranum">709</span>
                    <div class="bodytext">“යහපත් අයහපත් කාමයන් අත්හැර මෛථුන ධර්මයෙන් වෙන්වූයේ පිට ප්‍රාණීන් කෙරෙහි විරුද්ධ නොවී තමන්ගේ සතුන් කෙරෙහි නොඇලුනේ ජීවත්වනු කැමැත්තන් නොමැරීමෙන්ද සැප කැමති අයට දුක් වැද්ද නොදීමෙන්ද,</div>
                </div>
                <div class="paragraph" para="710">
                    <span class="paranum">710</span>
                    <div class="bodytext">“මා යම්සේද මොවුනුත් එසේය. ඔව්හු යම්සේද මාත් එසේයයි” තමා උපමා කොට හිංසා නොකරන්නේය. නොනසන්නේය.</div>
                </div>
                <div class="paragraph" para="711">
                    <span class="paranum">711</span>
                    <div class="bodytext">“යම් තැනෙක්හි පෘථග්ජන සත්වතෙම යම් චීවරාදී ප්‍රත්‍යයක ඉච්ඡා නම්වූ ලොභය අත්හැර ප්‍රත්‍යය පිණිස ආජීව පාරිශුද්ධි ශීලය නොවලක්වා නුවණැසින් පුරණ ඇස් ඇති මේ මොනෙය්‍ය ප්‍රතිපදාව රකින මහණ එසේ පිළිපැද මේ ප්‍රත්‍ය තණ්හා නම් නරකය දුරලන්නේය.</div>
                </div>
                <div class="paragraph" para="712">
                    <span class="paranum">712</span>
                    <div class="bodytext">“කුස ඉඩ ඇති, ප්‍රමාණවත් ආහාර ඇති ප්‍රත්‍යය ලොභය නැති අල්ප ආශා ඇත්තෙක් වන්නේය. හෙතෙම ඒකාන්තයෙන් දුරුකළ ආශා ඇත්තේ නිවුනාවූ බලාපොරොත්තු නැත්තෙක් වන්නේය.</div>
                </div>
                <div class="paragraph" para="713">
                    <span class="paranum">713</span>
                    <div class="bodytext">“හෙතෙම පිඬු පිණිස හැසිර වනයට යන්නේය වෘක්ෂ මූලයට පැමිණ වැඩ සිටින්නේය.</div>
                </div>
                <div class="paragraph" para="714">
                    <span class="paranum">714</span>
                    <div class="bodytext">“ධ්‍යානයෙහි ඇලුන හෙතෙම වනයෙහි ඇලුනෙක් වන්නේය. තමා සතුටු වෙමින් ගසක් මුල ධ්‍යාන කරන්නේය.</div>
                </div>
                <div class="paragraph" para="715">
                    <span class="paranum">715</span>
                    <div class="bodytext">“රාත්‍රිය ඉක්මවූ කල්හි ගමට යන්නේය. ආරාධනය නොඉවසන්නේය. ගමින් ගෙන එන ලද්දද නොඉවසන්නේය.</div>
                </div>
                <div class="paragraph" para="716">
                    <span class="paranum">716</span>
                    <div class="bodytext">“මුනිතෙමේ ගමට පැමිණ කුලයන්හි වහා නොහැසිරෙන්නේය. ආහාර ගැන සුන් කථා ඇත්තේ වචනයෙන් නොඉල්වන්නේය.</div>
                </div>
                <div class="paragraph" para="717">
                    <span class="paranum">717</span>
                    <div class="bodytext">“යමක් නොලැබුනු කල්හි නොලත් බව හොඳ යයිද ලද නොලද බැව්හි මධ්‍යස්ථවූයේ ගසක් ළඟට ගොස් ගෙඩි ලත් හෝ නොලත් තැනැත්තකුමෙන් කම්පා නොවන්නේය.</div>
                </div>
                <div class="paragraph" para="718">
                    <span class="paranum">718</span>
                    <div class="bodytext">“අත්ලෙහිවූ පාත්‍රයෙන් යුක්තව හැසිරෙන්නාවූ හෙතෙම නොගොලුව ගොලුයයි සම්මතවූයේ ස්වල්ප දානයට නොගරහන්නේය. දෙන්නාට අවමන් නොකරන්නේය.</div>
                </div>
                <div class="paragraph" para="719">
                    <span class="paranum">719</span>
                    <div class="bodytext">“ශ්‍රමණයන් වහන්සේ විසින් උස් පහත් ප්‍රතිපදාවන් ප්‍රකාශ කරණ ලද්දාහ. පරතෙරට දෙවරක් නොයත්. මෙය එක මාර්ගයකින් ස්පර්ශ කරණ ලද්දක් නොවේ.</div>
                </div>
                <div class="paragraph" para="720">
                    <span class="paranum">720</span>
                    <div class="bodytext">“සුන්කරණ ලද කෙලෙස් වතුර ඇති යම් භික්ෂුවකට තෘෂ්ණාවක් නැද්ද, කුසල් අකුසල් නැති කිරීමෙන් දැවීමක් නැත්තේය.</div>
                </div>
                <div class="paragraph" para="721">
                    <span class="paranum">721</span>
                    <div class="bodytext">“භාග්‍යවතුන් වහන්සේ ප්‍රත්‍යයන්හි කරකැත්තේ මුවාතකට බඳු උපමා ඇති මොනෙය්‍ය ප්‍රතිපදාව කියන්නෙමි. දිවෙන් තල්ල පෙලා රස තෘෂ්ණාව හැර උදරයෙහි සංවර වන්නේය.</div>
                </div>
                <div class="paragraph" para="722">
                    <span class="paranum">722</span>
                    <div class="bodytext">“කුසීත සිත් ඇත්තේ වන්නේය. බොහෝ දේ ගැන නොසිතන්නේය. කෙලෙස් නැතිව, තණ්හාදීන් ඇසුරු නොකොට ශාසන බ්‍රහ්මචර්යාවෙහි හැසිරෙන්නේය.</div>
                </div>
                <div class="paragraph" para="723">
                    <span class="paranum">723</span>
                    <div class="bodytext">“සියලු ඉරියව්වෙහි හික්මෙන්නේය. ශ්‍රමණයන් විසින් ඇසුරු කටයුතු අරමුනෙහි හැසිරෙන්නේය. එකත්වය මොනයයි කියන ලදී. ඉදින් හුදකලාව සෙනසුන්හි ඇලෙන්නේය.</div>
                </div>
                <div class="paragraph" para="724">
                    <span class="paranum">724</span>
                    <div class="bodytext">“දශ දිශාවෙන් එන ස්තුති වචන අසා ධ්‍යාන කරන්නාවූ වීර්යවන්තයන්ගේද, කාමය අත්හළවුන්ගේද ශබ්දයද අසා බොහෝසෙයින් ලජ්ජාවද ශ්‍රද්ධාවද මාගේ ශ්‍රාවක තෙම කරන්නේය.</div>
                </div>
                <div class="paragraph" para="725">
                    <span class="paranum">725</span>
                    <div class="bodytext">“ඒ නිශ්ශබ්ද භාවය මූදට වදින ගංගා වලින් දතයුත්තාහ. ඇල වලින්ද දොළ වලින්ද කුඩා නදීන්ගෙන්ද, ශබ්දය දත යුත්තාහ.</div>
                </div>
                <div class="paragraph" para="726">
                    <span class="paranum">726</span>
                    <div class="bodytext">“යමක් අඩුද එය ශබ්ද වෙයි. යමක් පිරුනේද, එය ශාන්තය. බාලයා දිය අඩු කළයක් සමානය. පණ්ඩිත තෙමේ පිරුණු සාගරය මෙනි.</div>
                </div>
                <div class="paragraph" para="727">
                    <span class="paranum">727</span>
                    <div class="bodytext">“ශ්‍රමණතෙමේ යහපතින් යුත් යමක් බොහෝකොට කියාද, හෙතෙම දන්නේම ධර්ම දෙශනා කරයි. හෙතෙම දන්නේ බොහෝ කියයි.</div>
                </div>
                <div class="paragraph" para="728">
                    <span class="paranum">728</span>
                    <div class="bodytext">“දන්නා දෙයක් අප්‍රසිද්ධව කීමෙන් සත්වයන්ට හිත පිණිස නොවේද, එය බොහෝ නොකියයි. ඒ මුනිතෙමේ මොනයට සුදුසුය. ඒ මුනිතෙමේ මේ මොනයට පැමිණියේය.”</div>
                </div>
            </div>
            <div class="centre ct_sutta ending">නාලකසුත්තං එකාදසමං නිට්ඨිතං.</div>
        </div>
        <div class="subhead ct_sutta" node-id="411212">
            <span class="subhead ct_sutta">12. ද්වයතානුපස්සනා සූත්‍රය</span>
            <div class="subhead-contents">
                <div class="paragraph" para="">
                    <div class="bodytext">“මා විසින් මෙසේ අසන ලදී. එක් කාලයෙක්හි භාග්‍යවතුන් වහන්සේ මිගාරමාතා නම්වූ විශාඛාවන් විසින් කරවන ලද පූර්වාරාමයෙහි වාසය කරණසේක. ඒ කාලයෙහි භාග්‍යවතුන් වහන්සේ සඳ පිරුණු පසළොස්වක් පොහෝ දිනයෙහි රාත්‍රියෙහි භික්ෂු සංඝයා විසින් පිරිවරණ ලද්දේ එලිමහනෙහි වැඩ සිටිසේක. ඉක්බිති භාග්‍යවතුන් වහන්සේ තුෂ්ණිම්භූතව වැඩ සිටි භික්ෂු සංඝයා බලා වදාරා භික්ෂූන්ට ආමන්ත්‍රණය කළසේක.</div>
                    <div class="bodytext">“මහණෙනි, ආර්යවූ නික්මීම ඇතිකරන්නාවූ අර්හත්වයට පමුණුවන්නාවූ යම් ඒ කුශල ධර්ම කෙනෙක් ඇද්ද, මහණෙනි, ආර්යවූ නික්මීම ඇතිකරන්නාවූ අර්හත්වය දෙන්නාවූ ඒ කුශල ධර්මයන් ඇසීමෙන් කවර ප්‍රයෝජනද, මහණෙනි. මෙසේ විචාරන්නාහු ඇත්තාහ. තොප විසින් ඔවුන්ට කොටස් දෙකකින් යුත් කරුණු දැන ගැනීමටයයි, මෙසේ කිවයුත්තාහ. කවර දෙවිධියක්යයි කියන්නහුද? මේ දුකය මේ දුක ඉපදීමට හේතුවය යන මේ එක් අනුපස්සනාවකි. (සිහිකොට බැලීමකි) මේ දුක් නිරුද්ධවන තැනය. මේ දුක් නිරුද්ධ කිරීමට යන ප්‍රතිපදාවය. මේ දෙවෙනි අනුපස්සනාය (ii) මහණෙනි, මෙසේ මනාකොට අප්‍රමාදව කෙලෙස් තවන වීර්යයෙන් යුක්තව නිවන වෙත යැවූ සිත් ඇති මහණහට මෙලොවම රහත්බව හෝ ඉපදීම ඇති කල්හි අනාගාමි බව යන ප්‍රයොජන දෙක අතුරෙන් එක්තරා ප්‍රයොජනයක් කැමති විය යුත්තාහ. භාග්‍යවතුන් වහන්සේ මෙය වදාළ සේක. සුගතයන් වහන්සේ මෙය වදාරා නැවතද ශාස්තෲන් වහන්සේ මෙසේ වදාළ සේක.</div>
                </div>
                <div class="paragraph" para="729">
                    <span class="paranum">729</span>
                    <div class="bodytext">“යම් කෙනෙක් දුක නොදනිද්ද නැවත දුක හටගැනීමද නොදනිද්ද, යම් තැනෙක්හි සර්වප්‍රකාරයෙන් දුක ඉතිරිනොවී සංසිදේද, එයද දුක් සංසිඳීමට යන මාර්ගයද නොදනිද්ද,</div>
                </div>
                <div class="paragraph" para="730">
                    <span class="paranum">730</span>
                    <div class="bodytext">“අර්හත් පළ සමාධියෙන් හීනවූ නැවත අර්හත් ඵල ප්‍රඥාවෙන්ද හීනවූ ඔව්හු සංසාර දුක කෙළවර කිරීමට අභව්‍ය ඔව්හු ඒකාන්තයෙන් උත්පත්ති මරණ දෙකට පැමිණියාහුය.</div>
                </div>
                <div class="paragraph" para="731">
                    <span class="paranum">731</span>
                    <div class="bodytext">“යම් කෙනෙක් ඒකාන්තයෙන් දුක දනිද්ද, නැවත දුක ඉපදීමට හෙතුව දනිත්ද, යම් තැනෙක්හි දුක ඉතිරි නොකොට සිදේද, දුක් සන්සිඳුවීමට යන ඒ මාර්ගය දනිත්ද,</div>
                </div>
                <div class="paragraph" para="732">
                    <span class="paranum">732</span>
                    <div class="bodytext">(i) “අර්හත් ඵල සමාධියෙන් යුත් අර්හත්ඵල ප්‍රඥාවෙන් යුත් ඔව්හු සංසාර දුක කෙළවර කිරීමට සුදුසුය. (ii) ඔව්හු උත්පත්තිය ජරා දෙකට නොපැමිණෙත්.</div>
                </div>
                <div class="paragraph" para="">
                    <div class="bodytext">“මහණෙනි, ඉදින් අනික් ක්‍රමයකින් මනාකොට ධර්ම දෙකක් නුවණැසින් දැනීම් ඇත්තාහු දැයි විචාරන්නාහු වන්නාහ. ඇත්තාහයි කිව යුත්තාහ. කෙසේ වන්නේද යම්කිසි දුකක් රැස්කරයිද සියල්ල අකුසල් හෙතුකොටගෙන යයි මේ එක් අනුපස්සනාවකි. කෙලෙසුන්ගේම ඉතුරු නොකොට වෙන්වීමෙන් නිරුද්ධ කිරීමෙන් දුකක් නැතැයි මේ දෙවෙනි අනුපස්සනාය (මෙහි මේ සූත්‍රයේ 2 (ii) ඡෙදය යොදා යෙදිය යුතුයි.)</div>
                </div>
                <div class="paragraph" para="733">
                    <span class="paranum">733</span>
                    <div class="bodytext">ලොකයෙහි යම්කිසි නොයෙක් රූපයෝ වෙත්ද ඒ නිසා ඇතිවන අකුසල් නිසා දුක් රැස් වෙත්. යමෙක් නොදැන පවු කරයිද, බාලතෙමේ නැවත නැවත දුකට පැමිණේ. සසර දුක හටගැනීමට හෙතුව උපධි (කෙලෙස්) යයි දැන දන්නා තැනැත්තේ එහෙයින් පව් නොකරන්නේය.</div>
                </div>
                <div class="paragraph" para="">
                    <div class="bodytext">“මහණෙනි, අනික් ක්‍රමයකින් මනාකොට දෙකක් අනුව බලන්නේ ඇද්දැයි අසන්නාහු වන්නාහ. ඇතැයි කිව යුත්තාහ. කෙසේ වන්නේද? යම්කිසි දුකක් රැස් කරයිද, සියල්ල අවිද්‍යා හෙතුකොටයයි මෙය එක් බැලීමකි. අවිද්‍යාව ඉතිරි නොකොට නැතිකිරීමෙන් දුක් රැස්වීමක් නැතැයි යන මෙය දෙවෙනි බැලීමය. (මෙහි මේ සූත්‍රයේ 2 (ii) ඡෙදය යෙදිය යුතුයි.)</div>
                </div>
                <div class="paragraph" para="734">
                    <span class="paranum">734</span>
                    <div class="bodytext">“යම් කෙනෙක් ස්කන්ධයන්ගේ ඉපදීමවූ ජාතියටද බිඳීමවූ මරණයටද ස්කන්ධ පිළිවෙළවූ සංසාරයටද, යම්කිසි කෙනෙක් යත්ද මේ මනුෂ්‍යාත්මභාවයටද අනික් කොටසකටද යාම අවිද්‍යාවෙන්මය.</div>
                </div>
                <div class="paragraph" para="735">
                    <span class="paranum">735</span>
                    <div class="bodytext">“යමකින් මේ සත්වයා බොහෝ කලක් ඇවිද්දවන ලද්දේද මේ අවිද්‍යාව වනාහි මහා මොහයකි. යම් සත්වකෙනෙක් විද්‍යාවට ඇතුළුවූවාහුද නැවත උත්පත්තියකට නොපැමිණෙත්.</div>
                </div>
                <div class="paragraph" para="">
                    <div class="bodytext">(මෙහි 6 (ii) සූත්‍රයේ ඡෙදය යෙදිය යුතුයි.) “යම්කිසි දුකක් රැස්කෙරේද, සියල්ල සංස්කාර ප්‍රත්‍යයෙන් යයි යන මෙය එක් අනුපස්සනාවකි. සංස්කාර නැතිවීමෙන් දුක් පහළවීමක් නැත්තේය යන මෙය දෙවෙනි අනුපස්සනාය. (මෙහි මේ සූත්‍රයේ 2 (ii) ඡෙදය යෙදිය යුතුයි.)</div>
                </div>
                <div class="paragraph" para="736">
                    <span class="paranum">736</span>
                    <div class="bodytext">“සංස්කාර ප්‍රත්‍යයෙන් දුකයයි යන මේ දොෂය සියලු සංස්කාර සන්සිඳීමෙන් කාම සංඥාදිය මාර්ගයෙන් වැලැක්වීමෙන් මෙය තත්වූ පරිද්දෙන් දැන මෙසේ දුක් ක්ෂය වීමවේ.</div>
                </div>
                <div class="paragraph" para="737">
                    <span class="paranum">737</span>
                    <div class="bodytext">“වෙදදත් පණ්ඩිතයෝ මනාකොට දැකීමෙන් මනාකොට දැන තුන්බිමට අයත් සසර මැඩපවත්වා නැවත භවයකට නොපැමිණේ (මෙහි මේ සූත්‍රයේ 6 (i) ඡෙදය යෙදිය යුතුයි.)</div>
                </div>
                <div class="paragraph" para="738">
                    <span class="paranum">738</span>
                </div>
                <div class="paragraph" para="">
                    <div class="bodytext">“කෙසේ වන්නේද යම්කිසි දුකක් රැස්කෙරේද සියල්ල විඤ්ඤාණය හෙතුකොටගෙනයයි. මේ එක් අනුපස්සනාවකි. විඤ්ඤාණයාගේම ඉතිරි නොකොට දුරුකිරීමෙන් දුක් පැමිණීමක් නැතැයි මේ දෙවෙනි අනුපස්සනාවයි. (මේ මෙහි සූත්‍රයේ 2 (ii) ඡෙදය යෙදිය යුතුයි.)</div>
                </div>
                <div class="paragraph" para="739">
                    <span class="paranum">739</span>
                    <div class="bodytext">“යම්කිසි දුකක් රැස්කෙරේද සියල්ල විඤ්ඤාණ හෙතුවෙන්ය. විඤ්ඤාණය නිරුද්ධවීමෙන් දුක් රැස්වීමක් නැත්තේය.</div>
                </div>
                <div class="paragraph" para="740">
                    <span class="paranum">740</span>
                    <div class="bodytext">“විඤ්ඤාණ හෙතුවෙන් දුක් ඇතිවෙයි යන මේ දොෂය දැක මහණ තෙම විඤ්ඤාණය නැතිකිරීමෙන් තෘෂ්ණා නැතිව පිරිනිවියේය.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යොදාගත යුතුයි.) “කෙසේවන්නේද? යම්කිසි දුකක් රැස්කෙරේද සියල්ල ස්පර්ශ හෙතුවෙන්යයි මේ එක් අනුපස්සනාවකි. ස්පර්ශයාගේම ඉතිරි නොකොට වෙන්වීමෙන් නිරුද්ධවීමෙන් දුක් පහළවීමක් නැතැයි මේ දෙවෙනි අනුපස්සනාවයි. (මෙහි මේ සූත්‍රයේ 2</div>
                    <div class="bodytext">(ii) ඡෙදය යෙදිය යුතුයි.)</div>
                </div>
                <div class="paragraph" para="741">
                    <span class="paranum">741</span>
                    <div class="bodytext">“ස්පර්ශයට වසඟවූ තෘෂ්ණාව අනුව හැසිරෙන අයහපත් මාර්ගයට පිළිපන් ඔවුන්ට කෙළෙසුන් නැතිකිරීම දුරවේ.</div>
                </div>
                <div class="paragraph" para="742">
                    <span class="paranum">742</span>
                    <div class="bodytext">“යම්කිසි කෙනෙක් ස්පර්ශය දැන කෙලෙස් සන්සිඳුවීමෙහි ඇලුනාවූ ඔව්හු ඒකාන්තයෙන් තෘෂ්ණා නැත්තේ පිරිනිවියේය.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 5 (i) ඡෙදය යෙදිය යුතුයි.) “කෙසේ වන්නේද? යම්කිසි දුකක් රැස්කෙරේද සියල්ල වේදනා හෙතුකොට ගෙනය යනු එක් අනුපස්සනාවකි, වෙදනාවම ඉතිරි නොකොට දුරුකිරීමෙන් දුක් පහළවීමක් නැතැයි මේ දෙවෙනි අනුපස්සනාය. (මෙහි මේ සූත්‍රයේ 6 (i) ඡෙදය යොදාගත යුතුයි.)</div>
                </div>
                <div class="paragraph" para="743">
                    <span class="paranum">743</span>
                    <div class="bodytext">“තමා තුළද පිටතද සැපක් හෝ දුකක් හෝ උපෙක්ෂාවක් හෝ යම්කිසි වෙදනාවක් ඇද්ද.</div>
                </div>
                <div class="paragraph" para="744">
                    <span class="paranum">744</span>
                    <div class="bodytext">“මෙසේ දුකයයි දැන නැසෙන පලුදුවන සුළු ධර්මයන් ස්පර්ශ කරමින් මෙසේ එහි පිරිසිදු මේ මහණතෙම වෙදනාවන් ක්ෂයවීමෙන් තෘෂ්ණා රහිතව පිරිනිවීයේය.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යෙදිය යුතුයි) “කෙසේ වන්නේද යම්කිසි දුකක් රැස්කරයිද සියල්ල තෘෂ්ණා හෙතුවෙනි, යන මෙය එක් අනුපස්සනාවකි. තෘෂ්ණාවගේම</div>
                    <div class="bodytext">ඉතිරි නොකොට ක්ෂය වීමෙන් දුක් රැස්කිරීමක් නැතැයි මේ දෙවෙනි අනුපස්සනායි.</div>
                </div>
                <div class="paragraph" para="745">
                    <span class="paranum">745</span>
                    <div class="bodytext">“තෘෂ්ණාව දෙවෙනි කොට ඇති පුරුෂතෙම බොහෝ කාලයක් සැරිසරන්නේ ආත්ම භවයෙන් අනික් ආත්ම භාවයකටද යන සංසාරය නොඉක්මවයි.</div>
                </div>
                <div class="paragraph" para="746">
                    <span class="paranum">746</span>
                    <div class="bodytext">“දුකට හෙතුව තෘෂ්ණාවයයි මේ දොෂය දැක පහවූ තෘෂ්ණා ඇත්තේ තෘෂ්ණා වශයෙන් නොගන්නාවූ මහණ තෙම සිහි ඇතිව පිරිනිවෙන්නේය.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යෙදිය යුතුයි.) “කෙසේ වන්නේද යම්කිසි දුකක් විඳීද සියල්ල දැඩිකොට ගැනීම හෙතුකොටගෙන යනු එක් අනුපස්සනාවකි. උපාදානයාගේ ඉතිරි නොකොට සන්සිඳුවීනේ දුක් රැස්වීමක් නැතැයි මේ දෙවෙනි අනුපස්සනායි. (මෙහි මේ සූත්‍රයේ 6 (i) ඡෙදය යෙදිය යුතුයි.)</div>
                </div>
                <div class="paragraph" para="747">
                    <span class="paranum">747</span>
                    <div class="bodytext">“උපාදාන හෙතුකොටගෙන භවයවේ. උපන්නේ දුකට පැමිණේ, උපන්නාට මරණය වේ. දුක පහළවීමට හේතුව මෙයයි.</div>
                </div>
                <div class="paragraph" para="748">
                    <span class="paranum">748</span>
                    <div class="bodytext">“එහෙයින් පණ්ඩිතතෙම මනාකොට දැන උපාදාන ක්ෂය කිරීමෙන් උත්පත්තිය ක්ෂය කිරීම දැන උත්පත්තියකට නොඑයි.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යොදාගත යුතුයි) කෙසේවන්නේද, යම් කිසි දුකක් රැස් කෙරේද, සියල්ල වීර්ය හෙතු කොට ගෙනය. මේ එක් අනුපස්සනාවකි. වීර්යය යන්ගේම ඉතිරි නොකොට සංසිඳුවීමෙන් දුක් රැස්වීමක් නැත්තේය යි. මෙය දෙවෙනි අනුපස්සනාය. (මෙහි මේ සූත්‍රයේ 2 (ii) ඡෙදය යොදා ගත යුතුයි.)</div>
                </div>
                <div class="paragraph" para="749">
                    <span class="paranum">749</span>
                    <div class="bodytext">යම්කිසි දුකක් රැස් කෙරේද සියල්ල වීර්යය හෙතු කොටගෙන වීර්යය නිරුද්ධවීමෙන් දුක් රැස්වීමක් නැත.</div>
                </div>
                <div class="paragraph" para="750">
                    <span class="paranum">750</span>
                    <div class="bodytext">“වීර්ය හෙතුවෙන් දුකයයි මේ දොෂය දැක වීර්යය නැති නිවනෙහි ඇලුනාවූ</div>
                </div>
                <div class="paragraph" para="751">
                    <span class="paranum">751</span>
                    <div class="bodytext">“සිඳින ලද භව ආශා ඇති සන්සුන් සිත් ඇති ඒ මහණහට ඉපදීම නැමැති සසර තරණය ඇත්තේ නැවත ඉපදීමක් නැත.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යොදා ගත යුතුයි.) “කෙසේ වන්නේද කිසි දුකක් රැස් කෙරේද, සියල්ල ආහරය හෙතු කොට ගෙනය යන මේ එක් අනුපස්සනාවකි. ආහාර අත්හැරීමෙන් දුක්රැස්වීමක් නැත්තේය. මේ දෙවෙනි අනුපස්සනාවය. (මෙහි මේ සූත්‍රයේ 2 (i) ඡෙදය යොදාගත යුතුයි)</div>
                </div>
                <div class="paragraph" para="752">
                    <span class="paranum">752</span>
                    <div class="bodytext">“යම්කිසි දුකක් රැස් කෙරේද, සියල්ල ආහාරය හෙතු කොටගෙනය. ආහාරය නැතිවීමෙන් දුක් රැස්වීමක් නැත.</div>
                </div>
                <div class="paragraph" para="753">
                    <span class="paranum">753</span>
                    <div class="bodytext">“ආහාරය හෙතුවෙන් දුකයයි මේ දොෂය දැක සියලු ආහාරයන් දැන සියලු ආහාර ඇසුරු නොකොට</div>
                </div>
                <div class="paragraph" para="754">
                    <span class="paranum">754</span>
                    <div class="bodytext">“නිරොගිකම මනා කොට දැන ආශ්‍රවයන් ක්ෂය වීමෙන් සිහිකොට අනුභව කරණ ධර්මයෙහි පිහිටි, වෙද දත් තැනැත්තේ දෙවියාය, මනුෂ්‍යයායයි ගණනට නොවැටේ</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (2) ඡෙදය යොදාගත යුතුයි.) “කෙසේ වන්නේද, යම් කිසි දුකක් රැස් කෙරේද, සියල්ල තෘෂ්ණාදී හැඟීම් අනුවයයි. මේ එක් අනුපස්සනාවකි. තෘෂ්ණාදී හැඟීම් නැතිවූ කල්හි දුක් රැස්වීමක් නැත.</div>
                </div>
                <div class="paragraph" para="755">
                    <span class="paranum">755</span>
                    <div class="bodytext">“තෘෂ්ණාදී හැඟීම් අනුව දුක් ඇතිවේය යන මේ දොෂය දැන, එනිසා තෘෂ්ණාව අත්හැර සංස්කාරයන් නිරුද්ධ කොට තෘෂ්ණාව නැතිව දැඩිව නොගෙන මහණ තෙම සිහි ඇතිව පිරිනිවෙන්නේය.</div>
                </div>
                <div class="paragraph" para="756">
                    <span class="paranum">756</span>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යෙදිය යුතුයි) කෙසේ වන්නේද, තෘෂ්ණා දෘෂ්ටීන් ඇසුරු කළකල්හි බිය ඇති වේයයි යන එක් අනුපස්සනාවකි. තෘෂ්ණාව ඇසුරු කළේ බිය නොවෙයි යන මෙය දෙවන අනුපස්සනාවය. (මේ සූත්‍රයේ 2 (ii) ඡෙදය යොදා ගත යුතුයි.)</div>
                </div>
                <div class="paragraph" para="757">
                    <span class="paranum">757</span>
                    <div class="bodytext">“තෘෂ්ණා දෘෂ්ටීන් ඇසුරු නොකළේ බිය නොවේ. ඇසුරු කළේ තදින් අල්වා ගන්නේ මේ ආත්ම බැවින් අනෙක් අත් බවකට යන්නේ සසර නො ඉක්මවයි.</div>
                </div>
                <div class="paragraph" para="758">
                    <span class="paranum">758</span>
                    <div class="bodytext">“තෘෂ්ණාදීන් ඇසුරු කිරීමෙහි මේ ආදීනවය දැක මහණතෙම ඇසුරු නො කළේ නොගන්නේ සිහි ඇතිව කළුරිය කරන්නේය.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යොදාගත යුතුයි.) කෙසේ වන්නේද? මහණෙනි රූපයට වඩා අරූපයේ ශාන්තය යන මේ එක් අනුපස්සනාවකි. අරූපයන්ට වඩා නිවන ශාන්තයයි මේ දෙවෙනි අනුපස්සනාය. (මේ සූත්‍රයේ 2 (ii) ඡෙදය යොදා ගත යුතුයි)</div>
                </div>
                <div class="paragraph" para="759">
                    <span class="paranum">759</span>
                    <div class="bodytext">“රූපභවයට ගිය සත්වයෝ යම් කෙනෙක් වෙත්ද අරූපවාසීහු යම් පමණ වෙත්ද, නිවන නොදන්නාවූ ඔවුහු නැවත ඉපදීමට එන්නාහ.</div>
                </div>
                <div class="paragraph" para="760">
                    <span class="paranum">760</span>
                    <div class="bodytext">“යම් කෙනෙක් රූපයන් විශිෂ්ට ඥානයෙන් දැන අරූපයෙහි සිටියාවූ යම් කෙනෙක් නිවනෙහි මිදුනාහුද ඒ ජනයෝ මාරයා අත් හැර යන්නේය. (මෙහි මේ සූත්‍රයේ 6 (i) ඡෙදය යෙදිය යුතුයි.)</div>
                </div>
                <div class="paragraph" para="">
                    <div class="bodytext">“කෙසේ වන්නේද? මහණෙනි, මාරයා සහිත බ්‍රහ්මයා සහිත ශ්‍රමණ බ්‍රාහ්මණයන් සහිත දෙවි මිනිසුන් සහිත ප්‍රජාවෙහි දෙවියන් සහිත ලොකයෙහි මේ ඇත්ත යයි සිතන ලදද, ආර්යයන් විසින් එය බොරුවකැයි තත්වූ පරිද්දෙන් යහපත් ප්‍රඥාවෙන් දක්නා ලදී. මෙය එක් අනුපස්සනාවකි. මහණෙනි, (මෙහි මේ සූත්‍රයේ 6 (i) ඡෙදය යොදාගත යුතුයි.) ආර්යයන් විසින් තත්වූ පරිද්දෙන් සම්‍යක් ප්‍රඥාවෙන් දක්නා ලදී. මේ දෙවෙනි අනුපස්සනායි (මෙහි මේ සූත්‍රයේ 2 (ii) ඡෙදය යොදාගත යුතුයි.)</div>
                </div>
                <div class="paragraph" para="761">
                    <span class="paranum">761</span>
                    <div class="bodytext">“ආත්ම නොවූවෙහි ආත්මය යන හැඟීම් ඇති දෙවියන් සහිත ලොකයා බලව. නාම රූප දෙකෙහි මෙයම ඇත්තයයි බැසගත්තේ තෘෂ්ණා දෘෂ්ටීන් හඟියි.</div>
                </div>
                <div class="paragraph" para="762">
                    <span class="paranum">762</span>
                    <div class="bodytext">“යම් යම් විධියකින් හඟිත්ද, එය ඊට අන් පරිද්දෙකින් වේ. එය ඔහුගේ මුළාවකි. ස්වල්පවූ මුළා කරණ ධර්මයකි.</div>
                </div>
                <div class="paragraph" para="763">
                    <span class="paranum">763</span>
                    <div class="bodytext">“නොනස්නා සුළු නිවන ආර්යයෝ ඇත්ත වශයෙන් දත යුත්තාහ. ඔව්හු ඒකාන්තයෙන් ඇත්ත අවබොධ වීමෙන් ආශා නැතිව පිරිනිවීයාහුය.</div>
                </div>
                <div class="paragraph" para="">
                    <div class="bodytext">(මෙහි මේ සූත්‍රයේ 6 (i) ඡෙදය යෙදිය යුතුයි. “මහණෙනි තවත් ක්‍රමයකින් මනාකොට ද්වයතානුපස්සී වේදැයි මෙසේ විචාරන්නෝ ඇත්තාහ. ඇත්තාහයි කිව යුතුය. කෙසේ වන්නේද, (මෙහි මේ සූත්‍රයේ 6 (i) යෙදිය යුතුයි.) ලොකයෙහි මෙය සැපයයි සිතයිද, එය ආර්යයන් විසින් මේ දුකයයි තත්වූ පරිද්දෙන් යහපත් ප්‍රඥාවෙන් දක්නාලදී. මේ එක් අනුපස්සනාවකි. (මෙහි මේ සූත්‍රයේ 6 (i) ඡෙදය යෙදිය යුතුයි.) මෙය දුකයයි සිතයිද, ආර්යයන් විසින් එය දුකයයි යහපත් ප්‍රඥාවෙන් දක්නා ලදී. මේ දෙවෙනි අනුපස්සනාවයි. මහණෙනි, මෙසේ මනාකොට දෙකක් බව සිහි කරණ අප්‍රමාදවූ කෙලෙස් තවන වීර්ය ඇති නින් වෙත යොමුකළ සිත් ඇතිව වාසය කරණ මහණහට ඵල දෙක අතුරින් එක් ඵලයක් කැමති විය යුතුය. මේ ආත්මයෙහි රහත් බව හෝ උත්පත්තිය ඉතිරිව ඇති කල්හි අනාගාමි බව හෝයි” බුදුරජාණන් වහන්සේ මෙය වදාරා මෙසේත් වදාළසේක.</div>
                </div>
                <div class="paragraph" para="764">
                    <span class="paranum">764</span>
                    <div class="bodytext">“රූපය, ශබ්දය, රසය, ගන්ධය, ස්පර්ශය, ධර්මය යන මේ යහපත්, කාන්ත මන වඩන යම් මේ අරමුණු සයක් ඇත්තේද,</div>
                </div>
                <div class="paragraph" para="765">
                    <span class="paranum">765</span>
                    <div class="bodytext">“දෙවියන් සහිත ලොකයා විසින් සැපයයි සම්මතය. යම් තැනෙක්හි මොව්හු නැතිවෙත්ද එය දුක්යයි සම්මතය.</div>
                </div>
                <div class="paragraph" para="766">
                    <span class="paranum">766</span>
                    <div class="bodytext">“ශරීරයාගේ වැළැක්ම සැපයයි ආර්යයන් විසින් දක්නාලදී. සියලු ලෝකයෙහි නොදැක්ම ප්‍රතිගාමී දෙයකි.</div>
                </div>
                <div class="paragraph" para="767">
                    <span class="paranum">767</span>
                    <div class="bodytext">“අන්‍යයෝ යමක් සැපයයි කීවාහුද, ආර්යයෝ එය දුක්යයි කීහු. අන්‍යයෝ යමක් දුක්යයි කීවාහුද, ආර්යයෝ එය සැපයයි කීවාහුය. දතනොහැකි ධර්මයන් බලව. බාලයෝ මෙහි මුළාවෙති.</div>
                </div>
                <div class="paragraph" para="768">
                    <span class="paranum">768</span>
                    <div class="bodytext">“අවිද්‍යාවෙන් වැසුනාවූ නිවන නොදක්නාවුන්ට අන්ධබව කරණ අන්ධකාරයවේ.</div>
                </div>
                <div class="paragraph" para="769">
                    <span class="paranum">769</span>
                    <div class="bodytext">සත්පුරුෂයන්ට ආලොකය පෙණෙන්නාක් මෙන් නිවණ විවෘතවේ. මාර්ග අමාර්ග දෙකේ දක්ෂයාට තමාගේ ශරීරයෙහිම ඇති නිවන නොදනිත්.</div>
                </div>
                <div class="paragraph" para="770">
                    <span class="paranum">770</span>
                    <div class="bodytext">“භවාසාවෙන් පීඩිතවූ, භව නැමැති සැඩපාරට අනුව යන කාම රූප අරූප යන සසරට බට තැනැත්තන් විසින් මේ ධර්මය සුවසේ අවබොධ නොකටහැකිය.</div>
                </div>
                <div class="paragraph" para="771">
                    <span class="paranum">771</span>
                    <div class="bodytext">“යම් නිර්වාණ පදයක් මනාකොට දැන ආශ්‍රව රහිතව පිරිනිවෙයිද, බුදුරජාණන් වහන්සේ හෝ ආර්යයන් හැර නිවන අවබෝධ කරන්නට අන්කවරෙක් සමර්ථද, අසමර්ථමය.”</div>
                </div>
                <div class="paragraph" para=""></div>
            </div>
            <div class="centre ct_sutta ending">ද්වයතානුපස්සනාසුත්තං ද්වාදසමං නිට්ඨිතං.</div>
            <div class="paragraph udana" para="udana"></div>
        </div>
    </div>
    <div class="centre ct_vagga ending">තුන්වෙනි මහාවර්ගය නිමි.</div>
    <div class="paragraph udana" para="udana"></div>
</div>