<div class="chapter ct_nipatha" node-id="50240">
    <span class="chapter ct_nipatha">15. වීසති නිපාතය</span>
    <div class="chapter-contents">
        <div class="subhead ct_sutta" node-id="50241">
            <span class="subhead ct_sutta">497. මාතංග ජාතකය</span>
            <div class="subhead-contents">
                <div class="paragraph" para="1">
                    <span class="paranum">1</span>
                    <div class="bodytext">“අපිරිසිදු වස්ත්‍ර ඇති ලාමකවූ පාංශු පිශාචකයෙකුමෙන් තොප කොයිසිට එන්නෙහිද, කසලගොඩින් ලබාගත් වස්ත්‍රයක් බොටුවෙහි බහාගෙණ දන් පිළිගැණීමට නුසුදුසුවූ තෝබොල, කවරෙක් වන්නෙහිදැයි. (මණ්ඩව්‍යතෙම ඇසීය.)</div>
                </div>
                <div class="paragraph" para="2">
                    <span class="paranum">2</span>
                    <div class="bodytext">“යශස් ඇත්තාවූ මණ්ඩව්‍ය කුමාරය, ඔබගේ මේ ආහාරය පිළියෙල කරණලදී. එය කනු ලබත්. අනුභවද කරණු ලබත්. පානයද කරණු ලබත්. අනුන් දුන් දෙයින් යැපෙන්නාවූ මා නුඹ දන්නෙහිය, එළඹ සිට ලැබිය යුතු ආහාරය චණ්ඩාලතෙමේ ලබාවායි.</div>
                </div>
                <div class="paragraph" para="3">
                    <span class="paranum">3</span>
                    <div class="bodytext">“මාගේ මේ ආහාරය ජාති සම්පන්න බ්‍රාහ්මණයන් සඳහා කරණලදී. ඇදහිලිමත්වූ මාගේ මේ දානය තමහට වැඩ පිණිසවේ. චණ්ඩාලය, මෙතැනින් ඉවත්ව යව. කුමකට මෙහි සිටින්නෙහිද, මා වැන්නෝ තොපට දානය නොදෙත්යයි කීයේය.</div>
                </div>
                <div class="paragraph" para="4">
                    <span class="paranum">4</span>
                    <div class="bodytext">“එම්බා කුමාරය, ශෂ්‍ය ඵලය කැමැතිවන්නාහු ගොඩබිමද වලතැනද ජල බහුල භූමියෙහිද බිජුවට වපුරත්. මෙබඳුවූ ඇදහීමෙන් දානය දෙව, මෙසේ දක්ෂිණාර්හයන් සතුටු කරන්නෙහි නම් ඉතා මැනවැයි කීයේය.</div>
                </div>
                <div class="paragraph" para="5">
                    <span class="paranum">5</span>
                    <div class="bodytext">“යම් ක්ෂෙත්‍රයන්හි මම බිජුවට පිහිටුවම්ද, ලෝකයෙහි එබඳු ක්ෂෙත්‍රයෝ මට ප්‍රකටයහ. ජාතියෙන්ද, මන්ත්‍රවලින්ද යුක්තවූ යම් බ්‍රාහ්මණ කෙනෙක් වෙද්ද, ඉතා ප්‍රියශීලීවූ ඔව්හු මේ ලෝකයෙහි ක්ෂෙත්‍රවෙත්යයි කීයේය.</div>
                </div>
                <div class="paragraph" para="6">
                    <span class="paranum">6</span>
                    <div class="bodytext">“ජාති මදයද අධික මානය ඇති බවද ලෝභයද ද්වෙෂයද මදයද මොහයද මේ සියලු අගුණයෝ යමෙකුන් කෙරෙහි පවතිද්ද, ඔව්හු මේ ලෝකයෙහි අප්‍රිය ස්වභාව ඇත්තාවූ ක්ෂෙත්‍රයෝ වෙත්.</div>
                </div>
                <div class="paragraph" para="7">
                    <span class="paranum">7</span>
                    <div class="bodytext">ජාති මානයද අධික මාන්නය ඇතිබවද ලෝභයද ද්වෙෂයද මදයද මෝහයද යන මේ සියලු අගුණයෝ යමෙකුන් කෙරෙහි නොවෙද්ද, ඔව්හු මේ ලෝකයෙහි ඉතා ප්‍රිය ස්වභාව ඇත්තාවූ ක්ෂෙත්‍රයෝ වෙත් යයි මාතංග පණ්ඩිතතෙම කීයේය.</div>
                </div>
                <div class="paragraph" para="8">
                    <span class="paranum">8</span>
                    <div class="bodytext">“මේ දොරටුවල සිටියාවූ උපජොතියාද උපඤ්ජායයාද තවද භණ්ඩ කුච්ඡියාද යන දොරටු පාලයෝ කොයි ගියාහුද, මොහුට දඬුවම්ද වධද දී ගෙලෙහි අල්වාගෙණ මේ චණ්ඩාලයා ඇද දමව්යයි (මණ්ව්‍යතෙම කීයේය.)</div>
                </div>
                <div class="paragraph" para="9">
                    <span class="paranum">9</span>
                    <div class="bodytext">“මානවකය, යම්බඳුවූ නුඹ ඍෂිහට පරිභව කෙරෙහිද, ඒ නුඹ නියෙන් පර්වතය සාරන්නෙහිය දතින් යකඩය කන්නෙහිය ගිනි ගිලින්ට උත්සාහ කරන්නෙහිය.</div>
                </div>
                <div class="paragraph" para="10">
                    <span class="paranum">10</span>
                    <div class="bodytext">“සත්‍යවූ පරාක්‍රම ඇති මාතංග ඍෂිතෙම මේ වචනය කියා බමුණන් බලා සිටියදීම අහසෙහි නැග ගියේය.</div>
                </div>
                <div class="paragraph" para="11">
                    <span class="paranum">11</span>
                    <div class="bodytext">“හිස පිටුපසට පෙරලනලදී. කිසිවක් නොකොට හැකිපරිදි අතද දිගහරියි. මළහුගේ මෙන් ඇස් සුදුවන්වූහ. කවරෙක් නම් මාගේ මේ පුතුට මෙසේ කෙළේදැයි (දිට්ඨ මංගලිකා ඇසීය.)</div>
                </div>
                <div class="paragraph" para="12">
                    <span class="paranum">12</span>
                    <div class="bodytext">“අපිරිසුදු වස්ත්‍ර දරන්නාවූ ලාමකවූ පංශු පිශාචකයෙකු මෙන් කශලගොඩ තිබී ගත් වස්ත්‍රයක් බොටුව සිට පෙරවාගෙණ ශ්‍රමණයෙක් මෙහි ආවේය. හෙතෙම ඔබගේ මේ පුතුට මෙසේ කෙළේයයි (එහි සිටි ජනයා කීයේය.)</div>
                </div>
                <div class="paragraph" para="13">
                    <span class="paranum">13</span>
                    <div class="bodytext">“එම්බා මානවකයෙනි, බොහෝ ප්‍රඥා ඇත්තාවූ ඒ ශ්‍රමණයන් වහන්සේ කවර දිශාවකට ගියේදැයි මේ කාරණය මට කියව්. ඔහුගේ සමීපයට ගොස් ඒ වරදට පිළියම් කරන්නෙමු. පුත්‍රයාගේ ජීවිතය ලබන්නෙමු නම්, ඒ ඉතායෙහෙකැයි කීය.</div>
                </div>
                <div class="paragraph" para="14">
                    <span class="paranum">14</span>
                    <div class="bodytext">“බොහෝ ප්‍රඥා ඇත්තාවූ උන්වහන්සේ ආකාශ පථ නම් මාර්ගයාගේ මැද සිටියාවූ පසළොස්වක්හි සඳ මෙන් අහසට නැග ගියේය. තවද සත්‍යවූ ප්‍රතිඥා ඇති යහපත් ස්වභාව ඇති ඒ ඍෂිතෙම නැගෙණහිර දිශාවට ගියේයයි එහි සිටි මානවකයෝ කීහ.</div>
                </div>
                <div class="paragraph" para="15">
                    <span class="paranum">15</span>
                    <div class="bodytext">“හිස පිටි අතට කරකැවී ගියේය. කිසිවක් නොකොට හැකිපරිදි අත් දිග හරියි මළ එකෙකුගේ මෙන් ඇස් සුදුවූහ. කවරෙක් මාගේ පුතුට මෙසේ කෙළේදැයි ඍෂිහුගෙන් (දිට්ඨමංගලිකාව ඇසීය.)</div>
                </div>
                <div class="paragraph" para="16">
                    <span class="paranum">16</span>
                    <div class="bodytext">“යහපත් ස්වභාව ඇත්තාවූ ඍෂීවරුන් අනුව ගියාවූ ඒකාන්තයෙන් මහත් ආනුභාව ඇති යක්ෂයෝ ඇත්තාහ. දුෂ්ටවූ සිත් ඇති කිපියාවූ ඔහු දැන ඒ යක්ෂයෝ වනාහි තිගේ පුතුට මෙසේ කළාහුයයි කීයේය.</div>
                </div>
                <div class="paragraph" para="17">
                    <span class="paranum">17</span>
                    <div class="bodytext">“යක්ෂයෝ වනාහි මාගේ පුතුට මෙසේ කළාහුද, බ්‍රහ්මචාරීන් වහන්ස, නුඹවහන්සේම මාගේ පුත්‍රයාට නොකිපුන මැනව. නුඹවහන්සේගේම පාදයන් සරණකොට ගියෙමි.</div>
                    <div class="bodytext">භික්ෂූන්වහන්ස, පුතු කෙරෙහිවූ ශොකයෙන් නුඹ වහන්සේ අනුව ආයෙමි.</div>
                </div>
                <div class="paragraph" para="18">
                    <span class="paranum">18</span>
                    <div class="bodytext">“දිට්ඨ මංගලිකාවෙනි, ඒ බණින වේලෙහිද ඔබගේ පුතුට මාගේ චිත්ත ප්‍රදූෂ්‍යයෙක් නොවීය. දැනුදු ඔහුට මාගේ සිතෙහි කිසියම් ප්‍රදූෂ්‍යයෙක් නැත්තේය. තිගේ පුත්‍ර තෙමේද වේදයන් ඉගෙණ වේද මදයෙන් මත්වූයේ අර්ථානර්ථ නොදනීයයි කීයේය.</div>
                </div>
                <div class="paragraph" para="19">
                    <span class="paranum">19</span>
                    <div class="bodytext">“භික්ෂූන් වහන්ස, ඒකාන්තයෙන්ම මිනිසාගේ සංඥාව මොහොතකින් මුළාවේමය. බොහෝ ප්‍රඥා ඇති ස්වාමීනි, මේ එක වරද ක්ෂමාකළ මැනව. නුවණැත්තෝ ක්‍රොධය බලකොට ඇත්තෝ නොවෙතියි කීවාය.</div>
                </div>
                <div class="paragraph" para="20">
                    <span class="paranum">20</span>
                    <div class="bodytext">“මාගේ මේ ඉඳුල් ආහාරයද මද නුවණැති මණ්ඩව්‍ය තෙමේ අනුභව කෙරේවා. ඒ යක්ෂයෝද ඔහුව නොවෙහෙසන්නාහුය. තිගේ පුත්‍රතෙමේද නීරෝග වන්නේයයි කියා (අහසට පැන හිමවතටම ගියේය)</div>
                </div>
                <div class="paragraph" para="21">
                    <span class="paranum">21</span>
                    <div class="bodytext">“මහත්වූ රාගකසටාදියෙන් යුක්ත කිළුටුවූ කර්මාන්ත ඇති සංයම නැත්තවුන් කෙරෙහි දානය දෙන්නෙහිද එම්බා මණ්ඩව්‍ය කුමාරය යම්බඳුවූ නුඹ පුණ්‍යක්ෂෙත්‍රයන් දැනීමෙහි දක්ෂ නොවෙහිද, එහෙයින් ස්වල්ප ප්‍රඥා ඇත්තාවූ නුඹ අඥානවෙහිය.</div>
                </div>
                <div class="paragraph" para="22">
                    <span class="paranum">22</span>
                    <div class="bodytext">“පුත මණ්ඩව්‍යය, ඇතමුන්ගේ කේශයෝ ජටා කොට බඳනා ලද්දාහ. අඳුන් දිවිසම් වස්ත්‍රවූහ. දිරූ ලිඳක් මෙන් මුඛය ඉතාවැඩුනු රැවුල් ඇත්තේ වෙයි. අපිරිසිදු ස්වභාව ඇත්තාවූ මේ ප්‍රජාව බලව්. මේ දළමඬුළු හා අඳුන් දිවිසම ඇත්තේ මඳ නුවණ ඇත්තහු නොරකියි. හෙවත් පිහිට නොවේ.</div>
                </div>
                <div class="paragraph" para="23">
                    <span class="paranum">23</span>
                    <div class="bodytext">“යම් කෙනෙකුන්ගේ රාගයද ද්වෙෂයද අවිද්‍යාවද වැළකුණාහුද ක්ෂය කළ ආශ්‍රව ඇති රහත්හු වෙද්ද, උන්වහන්සේලා විෂයෙහි දෙනලද දානය මහත් විපාක ඇත්තේ යයි කීයේය.</div>
                    <div class="bodytext">[“මෙධ්‍ය රජතෙම යශස් ඇත්තාවූ මාතංග ඍෂීහු කෙරෙහි සිත දූෂ්‍යකොට පිරිවර සහිතව මුලින්ම සිඳුනේය. එකල්හි මෙධ්‍යාරණ්‍යයවූයේයයි” වදාළේය. ]</div>
                </div>
            </div>
            <div class="centre ct_sutta ending">මාතඞ්ගජාතකං පඨමං.</div>
        </div>
        <div class="subhead ct_sutta" node-id="50242">
            <span class="subhead ct_sutta">498. චිත්ත සම්භූත ජාතකය</span>
            <div class="subhead-contents">
                <div class="paragraph" para="24">
                    <span class="paranum">24</span>
                    <div class="bodytext">“මේ ලෝකයෙහි මිනිසුන් මනාව පුරුදුකළාවූ කර්ම සියල්ල විපාක සහිතවේ. කුශලාකුශල කර්මයන් අතර කිසියම් හිස්වූ කර්මයක් නැත්තේය. ස්වකීයවූ කර්මයෙන් පුණ්‍ය විපාකයට පැමිණියාවූ මහත් ආනුභාව ඇති සම්භූත නම් රජවූ මම ඒවා දකිමි.</div>
                </div>
                <div class="paragraph" para="25">
                    <span class="paranum">25</span>
                    <div class="bodytext">“මෙලොව මිනිසුන් මනාව පුරුදුකළාවූ කර්ම සියල්ල ඵල සහිතවේ. කරණ ලද කුශලාකුශල කර්මයන්හි කිසියම් එක කර්මයකුත් හිස් නැත්තේය. යම්සේ මට සමෘද්ධවූයේද එපරිද්දෙන්ම කිමෙක්ද, ඒ මාගේ සහෝදරවූ චිත්තයාගේද සිත සමෘද්ධවූයේදැයි (සම්භූත රජතෙම කීයේය.)</div>
                </div>
                <div class="paragraph" para="26">
                    <span class="paranum">26</span>
                </div>
                <div class="paragraph" para="27">
                    <span class="paranum">27</span>
                    <div class="bodytext">“පින්වත, කිම, චිත්ත නම් මම වෙමියි අනිකෙකු කෙරෙන් තොප අසන ලදද, නොහොත් චිත්තතෙම දක්නා ලදැයි තට කිසිවෙකුත් මේ කාරණය කීයේද, ගාථාව මනාකොට කියන ලදී. මට එහි සැකයක් නැත. තොපට ගම්වර සියයක්ද දෙමියි රජතෙම කීයේය.</div>
                </div>
                <div class="paragraph" para="28">
                    <span class="paranum">28</span>
                    <div class="bodytext">“මහරජ්ජුරුවෙනි, මම චිත්ත නම් වෙමියි අනිකෙකු කෙරෙන්ද මා නොඅසන ලදී. රජහුගේ ලඟට ගොස් මේ ගාථාව කියව, එකල්හි සතුටු සිත් ඇති රජතෙම තොපට වරයක්ද දෙන්නේයයි ඍෂිකෙනෙක් මට මේ කාරණය කීයේය.</div>
                </div>
                <div class="paragraph" para="29">
                    <span class="paranum">29</span>
                    <div class="bodytext">“විසිතුරු මැහුම් ඇති මනාකොට කරණලද රජුන්ට අයත් රථයක් ඒකාන්තයෙන් යොදත්වා. ඇතුන්ගේ පොරොද්ද බඳිව්. ග්‍රීවාභරණයන්ද බහාලව්.</div>
                </div>
                <div class="paragraph" para="30">
                    <span class="paranum">30</span>
                    <div class="bodytext">“මහබෙර මිහිඟුබෙර සක් යන මොවුන් නාද කෙරෙත්වා. වහා ගමන් කරන්නාවූ යානාවන්ද යොදත්වා. යම්තැනෙක්හි උපන්නාවූ ඍෂීහු දක්නෙම්ද, මම දැන්ම ඒ අසපුවට යන්නෙමියි රජතෙම කීයේය.</div>
                </div>
                <div class="paragraph" para="31">
                    <span class="paranum">31</span>
                    <div class="bodytext">“ඒකාන්තයෙන් මට මනාකොට ලබනලද ලාභයෙක් වූයේය. එකල මා විසින් පිරිස් මැද ගාථාව මනාකොට ගායනා කරණ ලදී. ඒ මම ශීලයෙන් හා ව්‍රතයෙන් යුක්තවූ ඍෂීන්වහන්සේ දැක ප්‍රීතියට පැමිණියෙමි. මම සතුටු සිත් ඇත්තේ වෙමියි රජතෙම කීයේය.</div>
                </div>
                <div class="paragraph" para="32">
                    <span class="paranum">32</span>
                    <div class="bodytext">“පින්වතුන් වහන්සේ අපගේ ආසනයද පා දෝනා පැන්ද පිළිගන්නාසේක්වා. පින්වතුන් වහන්සේ ආගන්තුග සත්කාර විචාරමි. පින්වතුන් වහන්සේ අපගේ ආගන්තුග සත්කාරය පිළිගන්නා සේක්වායි කීයේය.</div>
                </div>
                <div class="paragraph" para="33">
                    <span class="paranum">33</span>
                    <div class="bodytext">“ඔබට වාසයට සුදුසු සිත්කළුවූ ගෘහයක්ද කෙරෙත්වා ස්ත්‍රී සමූහයා හා පරිචරණය කෙරේවා. අපට අනුග්‍රහ පිණිස අවකාශ කරණු මැනව. අපි දෙදෙනම මේ රාජ්‍ය සම්පත්තිය අනුභව කරමුයි රජතෙම කීයේය.</div>
                </div>
                <div class="paragraph" para="34">
                    <span class="paranum">34</span>
                    <div class="bodytext">“මහරජ, දුශ්චරිතයාගේ මහත්වූ විපාකයද දැක නැවත මනාව පුරුදු කළාවූ සුචරිතයාගේ මහත්වූ විපාකයද දැක මෙසේ තමන්ම සංවරයට පැමිණියෙමි. පුත්‍ර සම්පත් හෝ ගව මහිෂාදී සම්පත් හෝ වස්තුසම්පත් හෝ නොපතන්නෙමියි (චිත්ත නම් ඍෂීතෙම කීයේය.)</div>
                </div>
                <div class="paragraph" para="35">
                    <span class="paranum">35</span>
                    <div class="bodytext">“මේ ලෝකයෙහි මිනිසුන්ගේ ජීවිතය වර්ෂයන් සම්බන්ධවූ මේ දශක දශයක්ම වෙත්. ඒ දශකයන් සම්බන්ධ සීමාවට නොපැමිණියහුම (මැරෙයි) සිඳින ලද බට ගසක් මෙන් වියලෙයි.”</div>
                </div>
                <div class="paragraph" para="36">
                    <span class="paranum">36</span>
                    <div class="bodytext">“එසේ වියලෙන්නාවූ ජීවිතයෙහි පස්කම් ගුණ නිසා කවර සතුටක්ද, කයින් කරන්නාවූ කවර ක්‍රීඩාවෙක්ද, සතුටු වීම් වශයෙන් කවර ඇලීමක්ද, කිනම් වස්තු සෙවීමක්ද, මහ රජ, පුත්‍රයන්ගෙන්ද, අඹුවන්ගෙන්ද මට කවර ප්‍රයෝජනයක්ද, මේ බන්ධනයෙන් මම මිදුනේ වෙමි.</div>
                </div>
                <div class="paragraph" para="37">
                    <span class="paranum">37</span>
                    <div class="bodytext">“ඒ මම හොඳාකාර දනිමි. මරුවා මට ප්‍රමාද නොවේ. මරුහට යටත්වූවහුගේ කවර ඇලීමක්ද, කිනම් වස්තු සෙවීමක්ද,</div>
                </div>
                <div class="paragraph" para="38">
                    <span class="paranum">38</span>
                    <div class="bodytext">“මහරජ මිනිසුන්ගේ නීච ජාතියවූ චණ්ඩාලයෝ නිය දෙපා ඇත්තවුන් අතරෙහි ලාමකවේ. පෙර අපි දෙදෙනම ඉතා ලාමකවූ ස්වකීය කර්මවලින් චණ්ඩාල මාතෘ ගර්භයෙහි වාසය කෙළෙමු.</div>
                </div>
                <div class="paragraph" para="39">
                    <span class="paranum">39</span>
                    <div class="bodytext">“අවන්ති ජනපදයන්හි අපි දෙදෙන චණ්ඩාලයෝ වීමු. ඉන් සැව නෙරඤ්ජරා ඉවුරෙහි මුවෝවීමු. එයින් චුතව නර්මදා නම් ගංඉවුරෙහි උකුස්සෝ දෙදෙනෙක් වීමු. එතැනින් අවුත් ඒ අපි අද බ්‍රාහ්මණ හා ක්ෂත්‍රියෝ වීමුයි (චිත්ත පණ්ඩිතතෙම කීයේය.)</div>
                </div>
                <div class="paragraph" para="40">
                    <span class="paranum">40</span>
                    <div class="bodytext">“මහරජ, මේ ජීවිතය මරණය කරා පැමිණෙයි. සත්වයන්ගේ ආයුෂය ස්වල්පවේ. ජරාවට පැමිණියහුට රක්ෂා ස්ථාන නැත. පඤ්චාල දේශාධිපති රජුනි, මාගේ මේ කීම කරව, දුක් වැඩෙන්නාවූ කර්මයන් නොකරව,</div>
                </div>
                <div class="paragraph" para="41">
                    <span class="paranum">41</span>
                    <div class="bodytext">“සත්වයන්ගේ මේ ජීවිතය මරණයට ලඟාවෙයි. ආයුෂයද ස්වල්පවේ. ජරාවට පැමිණියාහුට ආරක්ෂාවක් නම් නැත. පඤ්චාලය, මගේ මේ වචනම කරව, දුක් විපාක ඇත්තාවූ කර්මයන් නොකරව.</div>
                </div>
                <div class="paragraph" para="42">
                    <span class="paranum">42</span>
                    <div class="bodytext">“සත්වයන්ගේ ජීවිතය මරණය කරා පැමිණෙයි, ආයුෂය ස්වල්පය. ජරාවට පැමිණියහුට රක්ෂාස්ථාන නැත. පඤ්චාලය මගේ මේ වචනය කරව, කෙළෙස් රජසින් වැසුනු හිස් ඇති කර්මයන් නොකරව.</div>
                </div>
                <div class="paragraph" para="43">
                    <span class="paranum">43</span>
                    <div class="bodytext">“සත්වයන්ගේ ජීවිතය මරණයට ලඟාවෙයි. දිරන්නාවූ මිනිසාගේ ශරීර වර්ණය ජරාතොමෝ නසයි. පඤ්චාලය මගේ මේ වචනය කරව, නරකයෙහි ඉපදීමට හේතුවූ කර්මය නොකරවයි (චිත්තපණ්ඩිතතෙම කීයේය.)</div>
                </div>
                <div class="paragraph" para="44">
                    <span class="paranum">44</span>
                    <div class="bodytext">“ඒකාන්තයෙන්ම නුඹවහන්සේගේ මේ වචනය සත්‍යවේ. ඍෂිතෙමේ යම්සේ කියන්නෙහිද, මේ කාරණය මෙසේමැයි. බොහෝවූ කාම සම්පත් මට ඇත්තාහ. තාපසයන් වහන්ස, ඒ කාම සම්පත් මා වැන්නකු විසින් අත්හැරිය නොහැක්කාහ.</div>
                </div>
                <div class="paragraph" para="45">
                    <span class="paranum">45</span>
                    <div class="bodytext">යම්සේ මඩවගුරෙහි එරුනාවූ හස්තිතෙම ගොඩ දක්නේ යන්ට නොහැකිවේද, මෙපරිද්දෙන්ම කම්සැප නමැති මඩෙහි එරුණාවූ මම භික්ෂූන්වහන්සේගේ අනුශාසනා මාර්ගයට නොපැමිණෙමි. හෙවත් පැවිදිවන්ට නොහැක්කෙමි.</div>
                </div>
                <div class="paragraph" para="46">
                    <span class="paranum">46</span>
                    <div class="bodytext">“යම්සේ මව්ද, පියාද කුමකැයි සුවපත්වන්නේ යයි පුතුට අනුශාසනා කරන්නාහුද, ස්වාමීනි, යම් මාර්ගයක හැසිරෙන්නේ පරලොව සුවපත් වන්නෙම්ද, මෙසේම මට නුඹවහන්සේ අනුශාසනා කරණු මැනවයි රජ තෙම කීයේය.</div>
                </div>
                <div class="paragraph" para="47">
                    <span class="paranum">47</span>
                    <div class="bodytext">“ජනාධිපතිවූ මහරජ, ඉදින් නුඹ මිනිසුන් අයත්වූ මේ කම්සැප හැර දමන්ට නොහැකි වෙහිනම්, ඔබගේ රාජ්‍යයෙහි දැහැමින් අයබදු ගැණීම පිහිටුවව, අධර්ම කරන්නාහුද නොවෙත්වා.</div>
                </div>
                <div class="paragraph" para="48">
                    <span class="paranum">48</span>
                    <div class="bodytext">“මහණ බමුණන්ට ආරාධනා කරන්නාවූ දූතයෝ වහා යවත්වා. ඒ මහණ බමුණන්ට ආහාරයෙන් හා පානයෙන්ද, වස්ත්‍රයෙන්ද ශයනාශන හ ගිලානප්‍රත්‍යයෙන්ද උපස්ථාන කරව.</div>
                </div>
                <div class="paragraph" para="49">
                    <span class="paranum">49</span>
                    <div class="bodytext">“ආහාරයෙන් හා පාන වර්ගයෙන් පහන්සිත් ඇත්තේ මහණ බමුණන්ද සතුටුකරවා, ශක්තිවූ පරිද්දෙන් නින්දා නොලබන ලද්දේ පස්කම් සැපයෙන් අග්‍රස්ථානයවූ දෙව්ලොවට පැමිණෙව්.</div>
                </div>
                <div class="paragraph" para="50">
                    <span class="paranum">50</span>
                    <div class="bodytext">“මහරජ, ඉදින් වනාහි ස්ත්‍රී සමූහයා හා පරිචරණය කරන්නාවූ ඔබ රාජ්‍ය සම්පත් නිසා උපන් මදය තෙමේ යටපත් කරන්නේනම් මේ ගාථාව මෙනෙහි කරව, තවද මේ ගාථාව පිරිස් මැද කියව.</div>
                </div>
                <div class="paragraph" para="51">
                    <span class="paranum">51</span>
                    <div class="bodytext">“පෙර මට තෘණ කුටියක්වත් නැති බැවින් එලිමහනෙහි වාසය කරන්නාවූ සැඩොලෙක්වීමි. එකල කිරි පොවා මව වලට ගියකල්හි ශුනකියගේ කිරි බීමෙන් වැඩුනෙමි. බළුපැටවුන් විසින් පිරිවරණ ලදුව වාසය කෙළෙමි. ඒ මම අද රජයයි කියනු ලැබේ යනුයි.”</div>
                </div>
            </div>
            <div class="centre ct_sutta ending">චිත්තසම්භූතජාතකං දුතියං.</div>
        </div>
        <div class="subhead ct_sutta" node-id="50243">
            <span class="subhead ct_sutta">499. සිවි ජාතකය</span>
            <div class="subhead-contents">
                <div class="paragraph" para="52">
                    <span class="paranum">52</span>
                    <div class="bodytext">“මහරජ්ජුරුවෙනි, දුරසිට ඇසින් නොදක්නේ ජරාවට පැමිණ මහළුවූයේම ඇසක් ඉල්වාගන්ට ආයේ වෙමි. යාඥා කරණලද්දේ මට ඇසක් දුනමැනව, අපි දෙදෙනා එකැස් ඇත්තෝ වන්නෙමුයි. (බමුණු වෙස් ගත් ශක්‍රතෙම කීයේය.</div>
                </div>
                <div class="paragraph" para="53">
                    <span class="paranum">53</span>
                    <div class="bodytext">“වණිබ්බකය, කවරෙකු විසින් අනුශාසනා කරණ ලද්දේ ඇස් ඉල්වන්ට මෙහි ආයෙහිද, මිනිසා විසින් යමක් දීමට දුෂ්කරයයි කියද්ද, දීමට ඉතා දුෂ්කරවූ උතුම් ශරීරාවයවයක් වූ ඒ ඇස් ඉල්වන්නෙහිදැයි සිවිරජතෙම කීයේය.</div>
                </div>
                <div class="paragraph" para="54">
                    <span class="paranum">54</span>
                    <div class="bodytext">“මහරජ, දෙවියන් අතර සුජම්පතීයයි යමෙකුට කියද්ද, මනුෂ්‍යලෝකයෙහි ඔහුට මඝවන්තයයි කියත්. ඒ ශක්‍රයා විසින් අනුශාසනා කරණලද්දේ වණිබ්බකවූ මම ඇස් ඉල්වන්ට මෙහි ආයේ වෙමි.</div>
                </div>
                <div class="paragraph" para="55">
                    <span class="paranum">55</span>
                    <div class="bodytext">“ඉල්වීම් අතුරෙන් මාගේ මේ ඉල්වීම උතුම්වේ. ඉල්ලනලද්දේ මට ඇස් දුනමැනව. මිනිසා විසින් දීමට දුෂ්කරයයි යමක් කියද්ද, එබඳුවූ ඇසක් මට දුනමැනව.</div>
                </div>
                <div class="paragraph" para="56">
                    <span class="paranum">56</span>
                    <div class="bodytext">“යම් අර්ථයකින් යම් කරුණක් ප්‍රාර්ථනා කරමින් මෙහි ආයේද බ්‍රාහ්මණය, තොපගේ ඒ අදහස් සමෘද්ධ වෙත්වා. ඇස් ලබව”</div>
                </div>
                <div class="paragraph" para="57">
                    <span class="paranum">57</span>
                    <div class="bodytext">බමුණ, එක ඇසක් ඉල්වන්නාවූ තොපට මම ඇස් දෙකම දෙමි. එයින් ඇස් ඇත්තෙක්ව ජනයා බලාසිටියදී යව, තෝ මා සමීපයෙන් යමක් කැමැත්තෙහිද, එය තට සමෘද්ධ වේවායි සිවිරජතෙම කීයේය.</div>
                </div>
                <div class="paragraph" para="58">
                    <span class="paranum">58</span>
                    <div class="bodytext">දෙවයන් වහන්ස, ඇස් නොදෙනු මැනව, ඇස්දී අප සියල්ලන් හැර නොදමනු මැනව, මහරජ්ජුරුවන් වහන්ස, බොහෝවූ මුතුද වෙරළු මිණිද යන වස්තුව දුන මැනව,</div>
                </div>
                <div class="paragraph" para="59">
                    <span class="paranum">59</span>
                    <div class="bodytext">දෙවයන් වහන්ස, අසුන් යොදන ලද රථයන්ද සරසනලද ආජානීය අසුන්ද දෙනු මැනව. මහරජ්ජුරුවෙනි, රණින් කළ ආභරණ ඇත්තාවූ ඇතුන් දෙනු මැනව.</div>
                </div>
                <div class="paragraph" para="60">
                    <span class="paranum">60</span>
                    <div class="bodytext">රජ්ජුරුවන් වහන්ස, සේනා සහිතවූ රථ සහිතවූ සියලු සිවිරට වාසීහු හැමකල්හි ඔබවහන්සේ යම්සේ හාත්පස පිරිවරන්නාහුද, මෙසේ ඇස් නොදී සෙසු වස්තූන් දුන මැනවයි, නුවර වැස්සෝ කීහු.</div>
                </div>
                <div class="paragraph" para="61">
                    <span class="paranum">61</span>
                    <div class="bodytext">යමෙක් ඒකාන්තයෙන් යමක් දෙන්නෙමි කියා නොදීමෙහි සිත ඇති කරන්නේද, හෙතෙම බිම තිබුනාවූ මලපුඩුවක් බෙල්ලෙහි බහා ගණියි.</div>
                </div>
                <div class="paragraph" para="62">
                    <span class="paranum">62</span>
                    <div class="bodytext">යමෙක් ඒකාන්තයෙන් යමක් දෙන්නෙමියි කියා නොදීමට සිතන්නේද, හෙතෙම පවිටෙකුටත් වඩා පවිටු වූයේ යමයාගේ අණ පවත්නා තැනට පැමිණියේ වෙයි.</div>
                </div>
                <div class="paragraph" para="63">
                    <span class="paranum">63</span>
                    <div class="bodytext">යමක් වනාහි ඉල්වන්නේ නම් එයම දෙන්නෙමි. යමක් නොඉල්වානම් එය නොදෙන්නෙමි. බමුණුතෙම යමක් මගෙන් ඉල්වාද ඒ මම එයම දෙන්නෙමියි රජතෙම කීයේය.</div>
                </div>
                <div class="paragraph" para="64">
                    <span class="paranum">64</span>
                    <div class="bodytext">මහරජ, ආයුෂයද වර්ණයද සැපයද බලයද යන මේ කවර දෙයක් පතමින් ඇස් දෙන්නෙහිද සිවිරට වාසීන්ට උතුම්වූ රජතෙමේ පරලොව සැප හේතුකොටගෙණ කෙසේනම් ඇස් දෙන්නේදැයි වැසියෝ ඇසූහ.</div>
                </div>
                <div class="paragraph" para="65">
                    <span class="paranum">65</span>
                    <div class="bodytext">ඒකාන්තයෙන් මම යශස් හේතුකොටගෙණ මෙය නොදෙමි. පුත්‍ර සම්පත්තියක් නොකැමැත්තෙමි, වස්තුවද නොකැමැත්තෙමි, රාජ්‍යයද නොකැමැත්තෙමි. එතකුදු වුවත් මේ සත්පුරුෂයන් විසින් පුරුදු කරණලද පුරාණ ධර්මයවේ. එසේහෙයින්ම මාගේ සිතද මෙහිම ඇලේයයි රජතෙම කීයේය.</div>
                </div>
                <div class="paragraph" para="66">
                    <span class="paranum">66</span>
                    <div class="bodytext">යහළු සීවකය, නුඹ මාගේ යහළුවාද මිත්‍රයාද වෛද්‍ය ශිල්පයෙහි මනාව හික්මුනු තැනැත්තාද වෙහිය. මනාකොට මාගේ මේ කීම කරව, මා බලාසිටියදීම ඇස්දෙක උදුරා මේ යාචකයාගේ අතෙහි තබවයි රජතෙම කීයේය.</div>
                </div>
                <div class="paragraph" para="67">
                    <span class="paranum">67</span>
                    <div class="bodytext">සිවි රජහු විසින් මෙහෙයන ලද රජුගේ කීම කරන්නාවූ සීවක වෛද්‍යතෙම රජුගේ ඇස් උදුරා බ්‍රාහ්මණයාට දුන්නේය. බ්‍රාහ්මණතෙම ඇස් ඇත්තෙක් වූයේය. අන්ධවූ රජතෙම හිඳගත්තේය.</div>
                </div>
                <div class="paragraph" para="68">
                    <span class="paranum">68</span>
                    <div class="bodytext">ඉන්පසු සිවිරට වාසීන්ගේ රට වර්ධනය කරන්නාවූ ඒ රජතෙම කීප දිනකින් ඇස් තුබූ තන්හි මස් වැඩූ කල්හි සාරථියාට ආමන්ත්‍රණය කළේය.</div>
                </div>
                <div class="paragraph" para="69">
                    <span class="paranum">69</span>
                    <div class="bodytext">එම්බා සාරථිය, යානයක් යොදව, යොදන ලද්දද දන්වව, උයන් භූමියටද පොකුණුවලටද වනයන්ටද යමියි” කීයේය.</div>
                </div>
                <div class="paragraph" para="70">
                    <span class="paranum">70</span>
                    <div class="bodytext">ඒ රජතෙමේද, පොකුණු ඉවුරෙහි පර්‍ය්‍යංකයෙන් හිඳ ගත්තේය. ඔහුගේ සමීපයෙහි සුජම්පතී නම් සක්දෙව් රජතෙම පහළ වූයේය.</div>
                </div>
                <div class="paragraph" para="71">
                    <span class="paranum">71</span>
                    <div class="bodytext">එම්බා රාජෙශ්වරය, මම ශක්‍රදෙවෙන්ද්‍රවෙමි. ඔබගේ සමීපයට ආයෙමි. ඔබගේ සිතට යම්කිසිවක් කැමැත්තෙහි නම් ඒ වරය ඉල්වා ගණුවයි කීයේය.</div>
                </div>
                <div class="paragraph" para="72">
                    <span class="paranum">72</span>
                    <div class="bodytext">එම්බා ශක්‍රය මාගේ ධනය බොහෝ වෙත්, බලයද බොහෝය. බොහෝවූ කෝෂ්ටාගාරද වෙත්. දැන් ඇස් අන්ධවූම මට මරණයම රුචිවේයයි රජතෙම කීයේය.</div>
                </div>
                <div class="paragraph" para="73">
                    <span class="paranum">73</span>
                    <div class="bodytext">දෙපා ඇත්තවුන්ට අධිපතිවූ රජ්ජුරුවෙනි, යම් සත්‍ය කාරණයෝ වෙද්ද, ඒ සත්‍යයන්ම කියව, සත්‍යය කියන්නාවූ ඔබගේ නැවත ඇසක් ඇතිවන්නේයයි ශක්‍රයා කීයේය.</div>
                </div>
                <div class="paragraph" para="74">
                    <span class="paranum">74</span>
                    <div class="bodytext">නොයෙක් ගොත්‍ර ඇත්තාවූ යම් යාචක කෙනෙක් මාගෙන් ඉල්වන්ට එත්ද, ඔවුන් අතරෙහි යමෙකුත් මා ගෙන් ඉල්වාද, හෙතෙමේද මාගේ සිතට ප්‍රියවේ. මේ සත්‍ය වචනය කරණකොටගෙණ මට ඇසක් පහළ වේවායි (සත්‍යක්‍රියා කෙළේය.)</div>
                </div>
                <div class="paragraph" para="75">
                    <span class="paranum">75</span>
                    <div class="bodytext">ඒ බ්‍රාහ්මණතෙමේ ඇසක් දෙවයි යමක් මාගෙන් ඉල්වන්ට ආයේද, ඒ යාචක බ්‍රාහ්මණයාට මම ඇස් දුනිමි.</div>
                </div>
                <div class="paragraph" para="76">
                    <span class="paranum">76</span>
                    <div class="bodytext">අධික වශයෙන් ප්‍රීතියද බොහෝවූ සොම්නසද මට පහළවූයේය. මේ සත්‍ය වචනය කරණකොටගෙණ මට දෙවන ඇසද පහළවේවායි (සත්‍ය ක්‍රියා කෙළේය.)</div>
                </div>
                <div class="paragraph" para="77">
                    <span class="paranum">77</span>
                    <div class="bodytext">සිවිරට වැස්සන්ට වැඩ සිදුකරන්නාවූ මහරජ, ඔබ විසින් ස්වභාව ධර්මයෙන්ම ගාථාව කියන ලදී. මේ දිව්‍යානුභාවයෙන් යුක්තවූ ඔබගේ ඇස් දක්නා ලැබෙත්.</div>
                </div>
                <div class="paragraph" para="78">
                    <span class="paranum">78</span>
                    <div class="bodytext">මහරජ ඔබගේ මේ ඇස් බිත්තියෙන් පිටතද ශෛලයෙන් පිටතද පර්වතය ඉක්මවාද හාත්පස යොදුන් සියයක් තැන රූප දැකීම සිද්ධ කෙරෙත්වායි ශක්‍රතෙම කීයේය.</div>
                </div>
                <div class="paragraph" para="79">
                    <span class="paranum">79</span>
                    <div class="bodytext">මේ ලෝකයෙහි කවරෙක් නම් ඉල්වන ලද්දේ විශිෂ්ටවූද තමහට ඉතා ප්‍රියවූද වස්තුවක් නොදෙන්නේද එබැවින් රැස්වූ සියළු සිවිරට වාසීහු අද මාගේ දිව්‍ය නෙත්‍රයන් බලව්.</div>
                </div>
                <div class="paragraph" para="80">
                    <span class="paranum">80</span>
                    <div class="bodytext">මාගේ මේ දිව්‍ය නෙත්‍රයෝ බිත්තියෙන් පිටත්හිද ගලින් පිටත්හිද පර්වතය ඉක්මවාද හාත්පස යොදුන් සියයක් රූප දැක්ම සිද්ධ කෙරෙත්.</div>
                </div>
                <div class="paragraph" para="81">
                    <span class="paranum">81</span>
                    <div class="bodytext">මේ සත්වලෝකයෙහි මිනිසුන්ට ත්‍යාගයට වඩා උතුම් අන්කිසිවක් නම් නැත්තේය. මිනිසුන් පිළිබඳවූ ඇසක් දී මා විසින් දිව්‍යවූ ඇසක් ලබන ලදී. සිවිරට වැසියෙනි මේ කාරණයද, දැක දන්දෙව්. අනුභවද කරව්. ශක්තිවූ පරිද්දෙන් දානයද දී අනුභවද කොට නින්දා නොලබන ලද්දාහු පස්කම් සැපයෙන් අග්‍රස්ථානවූ දෙව්ලොවට පැමිණෙව් යයි සිවිරජතෙම කීයේය.”</div>
                </div>
                <div class="paragraph" para="82">
                    <span class="paranum">82</span>
                </div>
            </div>
            <div class="centre ct_sutta ending">සිවිජාතකං තතියං.</div>
        </div>
        <div class="subhead ct_sutta" node-id="50244">
            <span class="subhead ct_sutta">500. සිරිමන්ද ජාතකය</span>
            <div class="subhead-contents">
                <div class="paragraph" para="83">
                    <span class="paranum">83</span>
                    <div class="bodytext">“ප්‍රඥාවෙන් යුක්තවූ ශ්‍රීයෙන් මනහරවු” යනාදී මේ සිරිමන්ද ප්‍රශ්නය මහා උම්මග්ග ජාතකයෙහි ප්‍රකාශ වන්නේය.</div>
                </div>
                <div class="paragraph" para="84">
                    <span class="paranum">84</span>
                </div>
                <div class="paragraph" para="85">
                    <span class="paranum">85</span>
                </div>
                <div class="paragraph" para="86">
                    <span class="paranum">86</span>
                </div>
                <div class="paragraph" para="87">
                    <span class="paranum">87</span>
                </div>
                <div class="paragraph" para="88">
                    <span class="paranum">88</span>
                </div>
                <div class="paragraph" para="89">
                    <span class="paranum">89</span>
                </div>
                <div class="paragraph" para="90">
                    <span class="paranum">90</span>
                </div>
                <div class="paragraph" para="91">
                    <span class="paranum">91</span>
                </div>
                <div class="paragraph" para="92">
                    <span class="paranum">92</span>
                </div>
                <div class="paragraph" para="93">
                    <span class="paranum">93</span>
                </div>
                <div class="paragraph" para="94">
                    <span class="paranum">94</span>
                </div>
                <div class="paragraph" para="95">
                    <span class="paranum">95</span>
                </div>
                <div class="paragraph" para="96">
                    <span class="paranum">96</span>
                </div>
                <div class="paragraph" para="97">
                    <span class="paranum">97</span>
                </div>
                <div class="paragraph" para="98">
                    <span class="paranum">98</span>
                </div>
                <div class="paragraph" para="99">
                    <span class="paranum">99</span>
                </div>
                <div class="paragraph" para="100">
                    <span class="paranum">100</span>
                </div>
                <div class="paragraph" para="101">
                    <span class="paranum">101</span>
                </div>
                <div class="paragraph" para="102">
                    <span class="paranum">102</span>
                </div>
                <div class="paragraph" para="103">
                    <span class="paranum">103</span>
                </div>
            </div>
            <div class="centre ct_sutta ending">සිරීමන්තජාතකං 
                
                
                <span class="note">(සිරිමන්දජාතකං (සී. ස්‍යා. පී.))</span> චතුත්ථං.
            
            
            </div>
        </div>
        <div class="subhead ct_sutta" node-id="50245">
            <span class="subhead ct_sutta">501. රොහන්ත මෘග ජාතකය</span>
            <div class="subhead-contents">
                <div class="paragraph" para="104">
                    <span class="paranum">104</span>
                    <div class="bodytext">“චිත්‍රකය, මේ රැලෙහිවූ මුවෝ මරණයට බියවූවාහු පැනදුවත්. තෝද යව, බලාපොරොත්තු නොවෙව. තා සමග ඒ මුවෝ ජීවත්වන්නාහුයයි රෝහන්ත මෘගතෙම කීයේය.</div>
                </div>
                <div class="paragraph" para="105">
                    <span class="paranum">105</span>
                    <div class="bodytext">“එම්බා රෝහන්ත මෘගරාජය, මම නොයමි. මාගේ හෘදය ශොකයෙන් අදිනු ලැබේ. මම ඔබ නොහරින්නෙමි. මාගේ ජීවිතය මෙහි හරින්නෙමියි චීත්‍රකතෙම කීයේය.</div>
                </div>
                <div class="paragraph" para="106">
                    <span class="paranum">106</span>
                    <div class="bodytext">“ඇස් අන්ධවූ පිළිදැගුම් කරන්නෙකු නැත්තාවූ ඒ අපගේ මව්පිය දෙදෙනා වනාහි ඒකාන්තයෙන් මැරෙන්නාහුය. එහෙයින් සහෝදරය නුඹද යව, බලාපොරොත්තු නොවෙව, තොප සහ ඒ මව්පියෝ ජීවත් වන්නාහුයයි (රෝහන්ත මෘගතෙම කීයේය.)</div>
                </div>
                <div class="paragraph" para="107">
                    <span class="paranum">107</span>
                    <div class="bodytext">“පින්වත් රෝහන්ත මෘගරාජය, මම නොයමි. මාගේ හෘදය ශොකයෙන් ඇදගනී. මළපුඩුවෙහි බැඳුනාවූ ඔබ හැර නොයන්නෙමි. මෙතන්හිම ජීවිතය හරින්නෙමියි (චිත්‍රක මෘගතෙම කීයේය.)</div>
                </div>
                <div class="paragraph" para="108">
                    <span class="paranum">108</span>
                    <div class="bodytext">“බියවනසුළු තැනැත්තිය, වහා යව, මෙයින් පැන දුවව, මම යකඩ කණුවක් සිටුවා කරණලද මලපුඩුවෙක්හි බැඳුනේ වෙමි. තීද යව, බලාපොරොත්තු නොවෙව. තී සමග ඒ මුවෝ ජීවත්වන්නාහුයයි සුතනු නම් නැගනියට කීයේය.</div>
                </div>
                <div class="paragraph" para="109">
                    <span class="paranum">109</span>
                    <div class="bodytext">“එම්බා රෝහන්ත නම් මෘගරාජය, මම නොයමි. මාගේ හෘදය ශොකයෙන් අදනාලැබේ. මම ඔබ හැර නොයන්නෙමි. මෙතැන්හිම මාගේ ජීවිතය හරින්නෙමියි සුතනු නම් මුවදෙන කීයේය.</div>
                </div>
                <div class="paragraph" para="110">
                    <span class="paranum">110</span>
                    <div class="bodytext">“එම්බා සුතනුව, ඇස් අන්ධවූ පිළිදැගුම් කරන්නෙකු නැත්තාවූ ඒ අපගේ මව්පිය දෙදෙනා වනාහි ඒකාන්තයෙන් මැරෙන්නාහුය. තීද මෙතැනින් යව, බලාපොරොත්තු නොවෙව, තී හා සමග මව්පියෝ ජීවත්වන්නාහුයයි රොහන්ත මෘග තෙම කීයේය.</div>
                </div>
                <div class="paragraph" para="111">
                    <span class="paranum">111</span>
                    <div class="bodytext">“පින්වත් රෝහන්ත මෘගරාජය, මම මෙතැනින් නොයමි. මාගේ හෘදය ශොකයෙන් ඇදගණියි. පුඩුවෙහි බැඳුනාවූ ඔබ හැර නොයන්නෙමියි මෙතැන්හිම ජීවිතය හරින්නෙමියි (සුතනු නම් නැගණියද කීයේය.)</div>
                </div>
                <div class="paragraph" para="112">
                    <span class="paranum">112</span>
                    <div class="bodytext">“රෞද්‍ර ස්වභාව ඇත්තාවූ ආයුධයක් අතින් ගත් ඒ මේ වැදිතෙම එයි. හෙතෙම අද අපට හීයෙන්ද, අඩයටියෙන්ද පහරදී හිංසා කරන්නේය. (එහෙයින් වහා පැනයව් යයි මුවරජතෙම කියේය.</div>
                </div>
                <div class="paragraph" para="113">
                    <span class="paranum">113</span>
                    <div class="bodytext">“භයින් පෙළුනාවූ, භයින් තැතිගත්තාවූ බියවන සුළුවූ ඒ මුවැත්තී මොහොතක් කල් පලාගොස් සිට ඉතා දුෂ්කරවූවක් කෙළේය. මරණය සඳහා නැවත පෙරලා ආයේය.”</div>
                </div>
                <div class="paragraph" para="114">
                    <span class="paranum">114</span>
                    <div class="bodytext">“මිදුනාහු පුඩුවෙහි බැඳුන ඔබ සමීපයෙහි හැසිරෙත්. ඒ මේ මුවෝ ඔබට කවරහු වෙද්ද, ජීවිතය හේතු කොටගෙණවත් ඔබ හැර යන්ට නොකැමැති වෙත්යයි වැදිතෙම ඇසීය.</div>
                </div>
                <div class="paragraph" para="115">
                    <span class="paranum">115</span>
                    <div class="bodytext">“එම්බා වැදි පුත්‍රය, මොව්හු සමාන කුස ඇත්තාවූ එක මව වෙත වැඩුනාවූ මාගේ සහෝදරයෝ වෙත්. ඔව්හු ජීවිතය හේතුකොට ගෙණවත් මා හැර යන්ට නොකැමැති වෙත්යයි මුව රජතෙම කීයේය.</div>
                </div>
                <div class="paragraph" para="116">
                    <span class="paranum">116</span>
                    <div class="bodytext">“එම්බා වැදිපුත්‍රය, පිළිදැගුම් කරන්නෙකු නැත්තාවූ ඇස් අන්ධවූ අපගේ මව්පිය දෙදෙන වනාහි ඒකාන්තයෙන් මැරෙන්නාහුය. එහෙයින් ඔවුන් දෙදෙනාගේද අප තිදෙනාගේද පස් දෙනෙකුන්ගේ ජීවිතය දෙව, මාගේ සහෝදරයා මුදා හරිනු මැනවැයි චිත්තක නම් මෘගතෙම වැද්දාට කීයේය.</div>
                </div>
                <div class="paragraph" para="117">
                    <span class="paranum">117</span>
                    <div class="bodytext">“එම්බා මුවරජ, ඒ මම මව්පියන් පොෂණය කරන්නාවූ මුව රජහු මුදා හරින්නෙමි. මරණයෙන් මිදුනාවූ මහා මෘගරාජයා දැක මව්පියෝ සතුටු වෙත්වායි වැදිතෙම කීයේය.</div>
                </div>
                <div class="paragraph" para="118">
                    <span class="paranum">118</span>
                    <div class="bodytext">“එම්බා වැදිපුත්‍රය, අද මම මරණින් මිදුනාවූ මුව රජහු දැක යම්සේ සතුටුවෙම්ද, එසේම නුඹද සියලු තෑයන් සමග සතුටුවේවායි චිත්‍රකතෙම අනුමෝදනා කෙළේය.</div>
                </div>
                <div class="paragraph" para="119">
                    <span class="paranum">119</span>
                    <div class="bodytext">“පුත්‍රයිනි, ජීවිතය මරණයට ලංව සිටි කල්හි කෙසේනම් මිදුනේවේද, වැදිතෙම මළ පුඩුවෙන් කෙසේ මුදා හැරියේදැයි (මව්පියෝ ඇසූහ)</div>
                </div>
                <div class="paragraph" para="120">
                    <span class="paranum">120</span>
                    <div class="bodytext">“පින්වත් මව්පියවරුණි, චිත්‍රක නම් මාගේ සහෝදර තෙම සිත් ගන්නාවූ හෘදය ඇසුරු කළාවූ කණට සුව එළවන්නාවූ වචනය කියමින් යහපත්ව කියනලද වචනවලින් මා මුදා ගත්තේය.</div>
                </div>
                <div class="paragraph" para="121">
                    <span class="paranum">121</span>
                    <div class="bodytext">“එසේම සුතනුතොමෝද හෘදය ඇසුරු කළාවූ කණට සුව එළවන්නාවූ වචනය කියමින් මනාකොට කියන ලද්දාවූ ඒ වචනවලින් මා මුදා ගත්තේය.</div>
                </div>
                <div class="paragraph" para="122">
                    <span class="paranum">122</span>
                    <div class="bodytext">“වැදිතෙම හෘදය නිඃශ්‍රිතවූ සිතට වදින්නාවූ කණට සුව එළවන්නාවූ වචන අසා මනාකොට කියනලද ඒ වචනයන් ඇසීම නිසා මා මිදුනේයයි මෘග රාජතෙම කීයේය.</div>
                </div>
                <div class="paragraph" para="123">
                    <span class="paranum">123</span>
                    <div class="bodytext">“මරණයෙන් මිදී ආවාවූ රෝහන්ත නම් මුවරජහු දැක අද අපි යම්සේ සතුටුවෙමුද, එසේම වැදිපුත්‍ර තෙමේ, අඹු දරුවන් සමග සතුටු වේවායි (මව්පියෝ අනුමෝදනා කළහ.)</div>
                </div>
                <div class="paragraph" para="124">
                    <span class="paranum">124</span>
                    <div class="bodytext">“එම්බා වැද්දාණෙනි, මුවා හෝ මුවසම් හෝ ගෙණෙමියි නුඹ කීයෙහි නොවේද, එකල්හි කවර කාරණයකින් මුවාහෝ මුව සම් නොගෙනා වේදැයි රජතෙම ඇසීය.</div>
                </div>
                <div class="paragraph" para="125">
                    <span class="paranum">125</span>
                    <div class="bodytext">“මහරජ, ඒ මුව රජතෙම මාගේ අත් පසටද මා විසින් අටවනලද මල පුඩුවටද පැමිණියේමය. ඒ මුව රජහු පුඩුවෙහි බැඳුණේය. ඒ බැඳුනාවූ මුව රජහුද නොබැඳුනාවූ මුවෝ දෙදෙනෙක් ඇසුරු කරගෙණ සිටියාහුය.</div>
                </div>
                <div class="paragraph" para="126">
                    <span class="paranum">126</span>
                    <div class="bodytext">“ඒ මට ලොමු ඩැහැගන්නාවූ නොවූවිරූ සංවේගයක් පහළවිය. මම මේ මුවා නසන්නෙම් නම් අද මෙහි ජීවිතය හරින්නෙමියි කියායි.</div>
                </div>
                <div class="paragraph" para="127">
                    <span class="paranum">127</span>
                    <div class="bodytext">“එම්බා වැදි පුත්‍රය, ඒ මුවෝ කෙබඳුද, කෙබඳු ධර්මයෙහි පිහිටියාවූ මුවෝද, කෙබඳු වර්ණ ඇත්තාහුද, කෙබඳු ස්වභා ඇත්තාහුද, නුඹ දැඩිකොට ඔවුන්ට ප්‍රශංසා කරන්නෙහියයි ඇසීය.</div>
                </div>
                <div class="paragraph" para="128">
                    <span class="paranum">128</span>
                    <div class="bodytext">“මහරජ, ඒ මුවන්ගේ රිදී දම් වැනි අං ඇත්තාහ. සෙමෙර වල්ගා වැනි පිරිසිදු වල්ගා ඇත්තාහ. රත්රන් පැහැයට බඳු පැහැ ඇත්තාහ. ලේවන් පාද ඇත්තාහ. සිත්කළුවූ අඳුන්ගානලද ඇස්වැනි ඇස් ඇත්තාහයි කීයේය.</div>
                </div>
                <div class="paragraph" para="129">
                    <span class="paranum">129</span>
                    <div class="bodytext">“දෙවයන් වහන්ස, ඒ මුවෝ මෙබඳුවූහ. ඒ මුවෝ මෙබඳු ධර්ම ඇත්තෝවූහ. දෙවයන් වහන්ස, ඒ මම මව්පියන් පොෂණය කරන්නාවූ ඔවුන් නොගෙනායෙමියි කීයේය</div>
                </div>
                <div class="paragraph" para="130">
                    <span class="paranum">130</span>
                    <div class="bodytext">“එම්බා වැදිපුත්‍රය, නුඹට ස්වර්ණ නිෂ්ක සියයක් දෙමි. මහත් අගනාවූ මිණිකොඬොලක්ද දෙමි. සතර පැත්තෙන් උස්වූ දියබෙරලියමල් වැනි පසතුරුණු අතුරුවා පර්‍ය්‍යංකයක්ද දෙමි</div>
                </div>
                <div class="paragraph" para="131">
                    <span class="paranum">131</span>
                    <div class="bodytext">“රූපයෙන් හා භොගයෙන් ඔවුනොවුන්ට සමානවූ භාර්‍ය්‍යාවන් දෙදෙනෙක්ද දෙමි. වෘෂභයෙක්ද ගවයන් සියයක්ද දෙමි. වැදිපුත්‍රය, නුඹ මට බොහෝ උපකාර ඇත්තෙක් වෙහිය. මම දැහැමින් රාජ්‍යයද කරවන්නෙමි.</div>
                </div>
                <div class="paragraph" para="132">
                    <span class="paranum">132</span>
                    <div class="bodytext">“වැදිපුත්‍රය, නුඹ සීසෑමය, වෙළඳාමය ණය දීමය සිඟා හැසිරීමය යන මෙයින් ජීවිකාව කරව, මේ යහපත් ජීවිකා වෘත්තීවලින් අඹුදරුවන් පොෂණය කරව, නැවත පාපයක් නොකරවයි” රජතෙම කීයේය.</div>
                </div>
            </div>
            <div class="centre ct_sutta ending">රොහණමිගජාතකං 
                
                
                <span class="note">(රොහන්තමිගජාතකං (සී. පී.))</span> පඤ්චමං.
            
            
            </div>
        </div>
        <div class="subhead ct_sutta" node-id="50246">
            <span class="subhead ct_sutta">502. චූලහංස ජාතකය</span>
            <div class="subhead-contents">
                <div class="paragraph" para="133">
                    <span class="paranum">133</span>
                    <div class="bodytext">“රන්වන්වූ සිවිය ඇති රන්වන්වූ පැහැ ඇති සුමුඛ නම් හංසය, වක්වූ අවයව ඇති භයින් කම්පාවූ මේ හංසයෝ බැහැර යෙත්. තොපද ඒකාන්තයෙන් බැහැරයව,</div>
                </div>
                <div class="paragraph" para="134">
                    <span class="paranum">134</span>
                    <div class="bodytext">“මලපුඩුවෙහි අසුවූ හුදකලාවූ මා හැර ඒ මාගේ නෑ සමූහයෝ මා කෙරෙහි අපෙක්ෂාවක් නැත්තාහු යත්. හුදකලාවූ තොප කුමකට පසුබස්නෙහිද,</div>
                </div>
                <div class="paragraph" para="135">
                    <span class="paranum">135</span>
                    <div class="bodytext">“අහසට පැන යන්නවුන්ගෙන් ශ්‍රෙෂ්ඨවූ හංසය, පැනලාම යව. පාශයෙහි බැඳුනහු කෙරෙහි යහළු බවක් නැත්තේය. ලැබිය යුතු නිදුක්භාවය පිණිස උත්සාහය නො පිරිහෙළව, සුමුඛය, ඒකාන්තයෙන් බැහැර යවයි හංස රජ කීයේය.</div>
                </div>
                <div class="paragraph" para="136">
                    <span class="paranum">136</span>
                    <div class="bodytext">“ධ්‍රතරාෂ්ට නම් හංසරාජය, නුඹවහන්සේ දුකින් පෙළුනේයයි මම අත්නොහරිමි. මාගේ ජීවත්වීම හෝ මරණය හෝ නුඹවහන්සේ සමග වන්නේයයි සුමුඛතෙම කීයේය.</div>
                </div>
                <div class="paragraph" para="137">
                    <span class="paranum">137</span>
                    <div class="bodytext">“එම්බා සුමුඛය, මම නුඹවහන්සේ අත්නොහරිමි. තොප යමක් කීයෙහිද, මෙය ආචාරයෙන් යුත් ආර්‍ය්‍යයාගේ යහපත් වචනය වේ. මම වනාහී තා විමසමින් පැනයවයි යන මේ වචනය කීවෙමියි හංස රජතෙම කීයේය.</div>
                </div>
                <div class="paragraph" para="138">
                    <span class="paranum">138</span>
                    <div class="bodytext">“අහසෙහි හැසිරෙන්නාවූ පක්ෂිතෙමේ පියවර නොතැබීමෙන් අහසෙහි පියවරකොට ගමන්කරයි. හංසයන් අතුරෙන් ඉතා උතුම්වූ එබඳුවූ නුඹ දුරදීම මේ මළපුඩුව දැන නොගන්නේදැයි වැදිතෙම ඇසීය.</div>
                </div>
                <div class="paragraph" para="139">
                    <span class="paranum">139</span>
                    <div class="bodytext">“යහළු වැදිපුත්‍රය, යම්කලෙක පිරිහීමක්වේද, එකල්හි පුරුෂතෙම ජීවිතය විනාශයට පැමිණීමේ දැළටද, පුඩුවටද ලංවුවත් නොදනීයයි හංසරජ කීයේය.”</div>
                </div>
                <div class="paragraph" para="140">
                    <span class="paranum">140</span>
                    <div class="bodytext">රන්වන්වූ සිවිය ඇති රන්වන් පැහැඇති පක්ෂිය, වක්වූ අවයව ඇති භයින් කම්පාවූ මේ හංසයෝ බැහැර යෙත්. ඔබ පමණක් පසුබසින්නෙහිය.</div>
                </div>
                <div class="paragraph" para="141">
                    <span class="paranum">141</span>
                    <div class="bodytext">වක්වූ අවයව ඇති මේ පක්ෂීහු අනුභව කොටද පානය කොටද අපේක්ෂාවක් නැත්තාහු බැහැරයෙත්. හුදකලාවූ නුඹම මොහු ඇසුරු කරන්නෙහිය.</div>
                </div>
                <div class="paragraph" para="142">
                    <span class="paranum">142</span>
                    <div class="bodytext">මිදුනාවූ නුඹ පාශයෙහි බැඳුනාවූ මොහු ඇසුරු කෙළෙහිය. මේ පක්ෂිතෙම ඔබට කවරෙක්වේද, පක්ෂීහු මොහු හැරයෙත්. කුමක් හෙයින් හුදකළාවූ නුඹ පසු බසින්නෙහිදැයි වැදිතෙම ඇසීය.</div>
                </div>
                <div class="paragraph" para="143">
                    <span class="paranum">143</span>
                    <div class="bodytext">එම්බා වැදිපුත්‍රය, මේ පක්ෂිතෙම මාගේ රජවෙයි. මිත්‍රයාද වෙයි. මාගේ ප්‍රාණය හා සමවූ යහළුවාදවේ. ජීවත් වන කාලයාගේ කෙළවර දක්වා මම ඔහු නොමහරින්නෙමියි සුමුඛතෙම කීයේය.</div>
                </div>
                <div class="paragraph" para="144">
                    <span class="paranum">144</span>
                    <div class="bodytext">පින්වත් හංසය, යම්බඳුවූ නුඹ වනාහි යහළුවාගේ හේතුවෙන් ප්‍රාණය හරින්ට කැමැත්තෙහිද, ඒ මම ඔබගේ යහළුවා මුදා හරිමි. මේ හංස රජතෙම නුඹ අනුව යන්නෙක් වේවායි වැදිතෙම කීයේය.</div>
                </div>
                <div class="paragraph" para="145">
                    <span class="paranum">145</span>
                    <div class="bodytext">එම්බා වැදි පුත්‍රය, යම්සේ අද මම බන්ධනයෙන් මිදුනාවූ මේ පක්ෂිරජ දැක සතුටු වෙම්ද, මෙපරිද්දෙන්ම නුඹද සියලු නෑයන් සමග සතුටු වේවායි අනුමෝදන් කෙළේය.</div>
                </div>
                <div class="paragraph" para="146">
                    <span class="paranum">146</span>
                    <div class="bodytext">කිමෙක්ද, පින්වත් මහරජ, ඔබට සැපද, කිමෙක්ද පින්වත්හට නිරෝගද කිමෙක්ද, මේ රට සමෘද්ධද, ධර්මයෙන් අනුශාසනාකරන්නෙහි දැයි (හංසරාජයා ඇසීය.)</div>
                </div>
                <div class="paragraph" para="147">
                    <span class="paranum">147</span>
                    <div class="bodytext">එම්බා හංසරාජය, මට නිදුක්ද වේමය තවද හංස රාජය, නීරෝගයදවේ. තවද මේ රට සමෘද්ධය, මම දැහැමින් අනුශාසනා කරමියි (රජතෙම කීයේය.)</div>
                </div>
                <div class="paragraph" para="148">
                    <span class="paranum">148</span>
                    <div class="bodytext">කිමෙක්ද, පින්වතාගේ ඇමැතියන් කෙරෙහි කිසියම් දොෂයක් නැත්තේද, කිම, ඔබගේ සතුරෝ දකුණු දිගට නොයන සෙවනැල්ල මෙන් දුරුවූවාහු දැයි ඇසීය.</div>
                </div>
                <div class="paragraph" para="149">
                    <span class="paranum">149</span>
                    <div class="bodytext">තවද මාගේ ඇමැතියන් කෙරෙහි කිසි දොසෙක් නැත්තේය. තවද මාගේ සතුරෝ දකුණු දිගට නොයන සෙවනැල්ල මෙන් දුරුවූවාහුයයි කීයේය,</div>
                </div>
                <div class="paragraph" para="150">
                    <span class="paranum">150</span>
                    <div class="bodytext">කිම ඔබගේ භාර්‍ය්‍යාතොමෝ සමාන ගුණ ඇත්තීද කීකරුවූවාද, ප්‍රිය වචන කියන්නීද, පුත්‍රයන් රූපය යශස් යන මෙයින් යුක්තවූවාද, ඔබගේ කැමැත්තට අනුව පවත්නී දැයි ඇසුයේය.</div>
                </div>
                <div class="paragraph" para="151">
                    <span class="paranum">151</span>
                    <div class="bodytext">තවද මාගේ භාර්‍ය්‍යාතොමෝ සමාන ගුණ ඇත්තීය. කීකරුය. ප්‍රිය වචන කියන්නීය, පුත්‍රයන්ය, රූපය, යශස්ය යන මෙයින් යුක්තවූවාය. මාගේ කැමැත්ත අනුව පවත්නී යයි කීයේය.</div>
                </div>
                <div class="paragraph" para="152">
                    <span class="paranum">152</span>
                    <div class="bodytext">රට වර්ධනය කරන්නාවූ මහරජ, මනාකොට උපන්නාවූ ඔබගේ බොහෝවූ පුත්‍රයෝ ප්‍රඥාවේගයෙන් යුක්තවූවාහු ඒ ඒ තන්හි සතුටින් වාසය කෙරෙද්දැයි ඇසීය.</div>
                </div>
                <div class="paragraph" para="153">
                    <span class="paranum">153</span>
                    <div class="bodytext">ධ්‍රතරාෂ්ට්‍ර නම් හංසරාජය, මා හා ප්‍රකටවූ මාගේ පුත්‍රයෝ එකසිය එක්දෙනෙක් වෙත්. ඔවුන්ට නුඹ වහන්සේ කටයුතු දේ කියනු මැනව, ඔව්හු ඔබගේ වචනය නොවරදවන්නාහුයයි කීයේය.</div>
                </div>
                <div class="paragraph" para="154">
                    <span class="paranum">154</span>
                    <div class="bodytext">පින්වත්නි, ඉදින් ජාතියෙන් හෝ අචාර විනයෙන් හෝ යුක්තවූයේද ඉගෙණිය යුතු කල්හි නොඉගෙණ නැවත පසුව උත්සාහ කෙරේද? එබඳු කටයුත්තක් ඇතිකල්හි හෝ විපත් පැමිණි කල්හි හෝ හෙතෙම ගැලෙයි,</div>
                </div>
                <div class="paragraph" para="155">
                    <span class="paranum">155</span>
                    <div class="bodytext">නූගත් බැවින් නිශ්චල නුවූ ප්‍රඥා ඇති ඔහුට භෝගාදීන් සම්බන්ධවූ මහත් සිදුරක් හෙවත් පිරිහීමක් හට ගනියි. රාත්‍රියෙහි අන්ධයෙකු මහත්වූ රූපම දක්නේද, එමෙන් හෙතෙම සියුම් කරුණු නොදක්නේය.</div>
                </div>
                <div class="paragraph" para="156">
                    <span class="paranum">156</span>
                    <div class="bodytext">නිශ්ශාරවූ සමයයෙහි සාරයෙන් යුක්තයයි හඟින්නේ ප්‍රඥාව නොලබාමය, හෙතෙම පර්වත දුර්ගයෙහි සරභ මෘගයෙකුමෙන් අතරමගදීම ගැලෙයි</div>
                </div>
                <div class="paragraph" para="157">
                    <span class="paranum">157</span>
                    <div class="bodytext">ඉදින් මහරජ හීනජාති ඇත්තේද, උත්ථාන වීර්‍ය්‍යය ඇත්තාවූ ප්‍රඥා ඇති මනුෂ්‍යතෙම ආචාරගුණයෙන් හා ශීලයෙන් යුක්තවූයේ රාත්‍රියෙහි ගිනිකඳක් මෙන් බබළයි</div>
                </div>
                <div class="paragraph" para="158">
                    <span class="paranum">158</span>
                    <div class="bodytext">මා විසින් කියනලද මෙය උපමාකොට ඔබගේ පුත්‍රයන් විද්‍යවන්හි යොදව, හෙවත් උගන්වව, එසේ උගන්වන ලද්දාවූ නුවණැත්තේ මනා කෙතෙහි වපුල බිජුවට වර්ෂා ජලයෙන් වැඩෙන්නාක් මෙන් මනාව වැඩෙන්නේයයි හංස රජතෙම බණ කීයේය.”</div>
                </div>
            </div>
            <div class="centre ct_sutta ending">චූළහංසජාතකං ඡට්ඨං.</div>
        </div>
        <div class="subhead ct_sutta" node-id="50247">
            <span class="subhead ct_sutta">503. සත්තිගුම්බ ජාතකය</span>
            <div class="subhead-contents">
                <div class="paragraph" para="159">
                    <span class="paranum">159</span>
                    <div class="bodytext">“පඤ්චාල දෙශවාසීන්ගේ රථ ශ්‍රෙෂ්ඨවූ මුවදඩයම් කරන්නාවූ මහරජතෙම සෙනග සමග නික්මුනේ සමූහයාගෙන් වෙන්ව වනයට පිවිසියේය.</div>
                </div>
                <div class="paragraph" para="160">
                    <span class="paranum">160</span>
                    <div class="bodytext">ඒ රජතෙම ඒ වනයෙහි සොරුන් විසින් කරණ ලද කුටියක් දුටුවේය. ඒ කුටියෙන් නික්ම අවුත් ගිරවෙක් රෞද්‍ර වචන කියයි.</div>
                </div>
                <div class="paragraph" para="161">
                    <span class="paranum">161</span>
                    <div class="bodytext">අශ්ව වාහනයෙන් යුක්තවූ මනා මටවූ කුණ්ඩල ඇති රක්තවර්ණ නළල් පටක් ඇති තරුණවූ පුරුෂතෙම දහවල් සූර්‍ය්‍යයා බබළන්නාක් මෙන් බබළයි.</div>
                </div>
                <div class="paragraph" para="162">
                    <span class="paranum">162</span>
                    <div class="bodytext">දැන් මෙබඳු මධ්‍යාහ්ණයෙහි රියැදුරු සහිත රජ තෙම නිදන ලද්දේය. එබැවින් අපි මොහුගේ ආභරණ සියල්ල බලාත්කාරයෙන් ගනිමු. රාත්‍රියෙහිදු දැනුදු රහස්ව රියැදුරු සහිත රජතෙමේ නිදන ලදී. මොහුගේ වස්ත්‍රද මිණිකොඩොල්ද ගෙණ මොහු මරා කොළ අතුවලින් වසාදමමුයි සත්තිගුමබ නම් ගිරවා පතිකෝලම්බ නම් සොරාට කීයේය.</div>
                </div>
                <div class="paragraph" para="163">
                    <span class="paranum">163</span>
                </div>
                <div class="paragraph" para="164">
                    <span class="paranum">164</span>
                    <div class="bodytext">එම්බා සත්තිගුම්බය, උමතු ස්වභාව ඇත්තෙකු මෙන් තෝ කුමක් කියන්නෙහිද, ඇවිලෙන ලද ගින්නක් මෙන් රජවරු ලංවිය නොහැක්කාහුමයයි සොරා කීවේය.</div>
                </div>
                <div class="paragraph" para="165">
                    <span class="paranum">165</span>
                    <div class="bodytext">එම්බා පතිකෝලම්බය, තෝ මත්වූයේ මහත්වූ ගර්ජනා කරන්නෙහිනොවේද, මාගේ මව නග්නව සිටිකල්හි කිමෙක්ද, නුඹ සොරකම පිළිකුල් කරන්නෙහිදැයි සත්තිගුම්බනම් ගිරවා ඇසීය.</div>
                </div>
                <div class="paragraph" para="166">
                    <span class="paranum">166</span>
                    <div class="bodytext">යහළු සාරථිය, වහා නැගිටුව, රථය යොදව, මේ පක්ෂීහු මට රුචි නොවෙත්. අනික් අසපුවකට යමුයි රජ තෙම කීවේය.</div>
                </div>
                <div class="paragraph" para="167">
                    <span class="paranum">167</span>
                    <div class="bodytext">මහරජ, බලවත් අසුන් යොදන ලද්දාවූද රථය තෙම යොදනලදී. මහරජ, එහි නගිනු මැනව, අනික් අසපුවකට යමුයි රියැදුරු කීයේය.</div>
                </div>
                <div class="paragraph" para="168">
                    <span class="paranum">168</span>
                    <div class="bodytext">මේ අසපුවෙහි වාසය කරන්නාවූ යම් සොරුවෙද්ද මේ සියල්ලෝ කොහිගියාහුද, ඒ සොරුන්ගේ නොදැක්මෙන් මිදුනාවූ මේ පඤ්චාල රජතෙම යන්නේය.</div>
                </div>
                <div class="paragraph" para="169">
                    <span class="paranum">169</span>
                    <div class="bodytext">දුනු ගණිව්, අඩයටිද තෝමරද ගණිව්. මේ පඤ්චාල රජතෙම යන්නේය. ජීවත්වන්නාවූ ඔහු තොපි මුදා නොහරිව්යයි සත්තිගුම්බයා කීයේය.</div>
                </div>
                <div class="paragraph" para="170">
                    <span class="paranum">170</span>
                    <div class="bodytext">ඉක්බිති අන්‍යවූ ලේවන්තුඩ ඇති ගිරවෙක්තෙම මහරජ, ඔබට යහපත් ඊමක්වේවා. තවද ඔබගේ අප සමීපයට පැමිණීම යහපත කියා පිළිගෙණ සතුටු වූයේය</div>
                </div>
                <div class="paragraph" para="171">
                    <span class="paranum">171</span>
                    <div class="bodytext">මෙහි පැමිණියාවූ ඔබ මෙහි අධිපති වෙහිය. මෙහි කැමති යමක් ඇත්නම් ඒ කියව, තිඹිරි ගෙඩිද මොර ගෙඩිද, මී ගෙඩිද, එරමිණියද යන මොහු ඇත්තාහ.</div>
                </div>
                <div class="paragraph" para="172">
                    <span class="paranum">172</span>
                    <div class="bodytext">මහරජ, හොඳ හොඳ මේ කුඩා ගෙඩි වර්ග අනුභව කරව, මේ සිහිල් පැන්ද කඳුරැලියෙන් ගෙණෙනලදී. එහෙයින් මහරජ, ඉදින් ඔබ කැමැත්තෙහි නම් එය පානය කරව.</div>
                </div>
                <div class="paragraph" para="173">
                    <span class="paranum">173</span>
                    <div class="bodytext">මහරජ, මේ අසපුවෙහි වාසය කරන්නාවූ යම් ඍෂීහු වෙද්ද, උන්වහන්සේලා පලවැල පිණිස වනයට ගියාහුය. එහෙයින් තෙමේ නැගිට ගොස් ගණු මැනව, දීමට මට අත් නැතැයි පුප්ඵක නම් ගිරාතෙම කීයේය.</div>
                </div>
                <div class="paragraph" para="174">
                    <span class="paranum">174</span>
                    <div class="bodytext">උතුම් ධර්මයෙහි පිහිටියාවූ ද්විජනම්වූ මේ පක්ෂිතෙම ඒකාන්තයෙන් යහපත්වේ. තවද මේ අනික් ගිරා පක්ෂිතෙම රෞද්‍ර වචන කියයි.</div>
                </div>
                <div class="paragraph" para="175">
                    <span class="paranum">175</span>
                    <div class="bodytext">මොහු මරව්, බඳිව්, මොහුගේ ජීවිතය අත් නො හරිව්යයි මෙසේ මෙසේ විලාප කියද්දීම සුවසේ මේ අසපුවට පැමිණියේ වෙමියි රජතෙම කීවේය.</div>
                </div>
                <div class="paragraph" para="176">
                    <span class="paranum">176</span>
                    <div class="bodytext">මහරජ්ජුරුවෙනි, අපි දෙදෙන සමාන උදර ඇත්තාවූ එක මව විසින් පෝෂණය කළාවූ එක ගසෙක්හි වැඩුනාවූ නොයෙක් තැන්වලට ගියාවූ සහෝදරයෝ වෙමු.</div>
                </div>
                <div class="paragraph" para="177">
                    <span class="paranum">177</span>
                    <div class="bodytext">“ඒ සත්තිගුම්බ තෙමේද සොරුන්ගේ ළඟට ගියේය. මම වනාහි මෙහි ඍෂීන්ගේ ලඟට පැමිණියෙමි. හෙතෙම අසත් පුරුෂයන්ගේ ළඟට ගියේය. මම සත්පුරුෂයන්ගේ ළඟට පැමිණියෙමි. ඒ ධර්මයෙන් අපගේ වෙනස වූයේයයි පුෂ්පක තෙම කීයේය.</div>
                </div>
                <div class="paragraph" para="178">
                    <span class="paranum">178</span>
                    <div class="bodytext">“මහරජ, ඒ සොරුන්ගේ සමීපයෙහි හිංසාවද, බැඳීමද රැවටීම්ද වංචාකිරීම්ද ගම්පැහැරීම්ද බළාත්කාරකම්ද ඇත්තාහ. හෙතෙම ඒ වධ හිංසාදීන් එහි උගනියි.</div>
                </div>
                <div class="paragraph" para="179">
                    <span class="paranum">179</span>
                    <div class="bodytext">“මෙහි වනාහි මම සත්‍යයද සුචරිතධර්මයද අවිහිංසාවද සංවර ශීලයද ඉන්ද්‍රිය දමනයද ඇත්තාවූ ආගන්තුකයින්ට අසුන්ද පැන්ද දෙන ස්වභාව ඇත්තාවූ ඍෂීන්ගේ ඇකයෙහි වැඩුනේ වෙමියි පුෂ්පක තෙම කීයේය.</div>
                </div>
                <div class="paragraph" para="180">
                    <span class="paranum">180</span>
                    <div class="bodytext">“මහරජ්ජුරුවෙනි, සත්පුරුෂවූ හෝ නොහොත් අසත් පුරුෂවූ හෝ සිල්වත්වූ හෝ සිල්නැත්තාවූ හෝ යමක් යමක්හුම සේවනය කෙරේද, ඔහුගේම වසඟයට යන්නේය.</div>
                </div>
                <div class="paragraph" para="181">
                    <span class="paranum">181</span>
                    <div class="bodytext">“යම්බඳුවූවෙකු මිත්‍රයා කෙරෙයිද, යම්බඳු වූවෙකුත් සේවනය කෙරේද, හෙතෙමේද එබඳු වූවෙක්වේ. සමග වාසය කිරීම වනාහි එබඳුවේ.</div>
                </div>
                <div class="paragraph" para="182">
                    <span class="paranum">182</span>
                    <div class="bodytext">“සේවනය කරණු ලබන්නේ සේවනය කරණු ලබන්නහුද, ස්පර්ශ කරණලද්දේ ස්පර්ශ කරණ අතවැසිවූ අනිකාද, විෂ පොවනලද හීයතෙම හියවුර මෙන් පාප ධර්මයෙන් නොතැවරුණහු තවරයි. පාප ධර්මයෙන් තැවරීමෙහි බියෙන් ප්‍රාඥතෙම පවිටු යහළුවන් ඇත්තෙක් නොවන්නේමය.</div>
                </div>
                <div class="paragraph" para="183">
                    <span class="paranum">183</span>
                    <div class="bodytext">“යම් මනුෂ්‍යයෙක් තෙම කුණු මසක් කුසතණ අගින් වැළඳගණියිද, ඒ කුසතණද කුණුගඳ හමත්. බාලයන් සේවනය කිරීම මෙබඳුවේ.</div>
                </div>
                <div class="paragraph" para="184">
                    <span class="paranum">184</span>
                    <div class="bodytext">“යම් මනුෂ්‍යයෙක්තෙම පත්‍රයකින් තුවරලා වැළඳ ගණීද, පත්‍රයෝද සුවඳ හමත්, ප්‍රාඥයන්ගේ සේවනය කිරීම මෙබඳුවේ.</div>
                </div>
                <div class="paragraph" para="185">
                    <span class="paranum">185</span>
                    <div class="bodytext">“එහෙයින් සුවඳ ඔතා බඳිනලද කොළයට මෙන් තමහට වන විපාකය දැන නුවණැත්තේ අසත් පුරුෂයන් සේවණය නොකරන්නේය. සත්පුරුෂයන් සේවනය කරන්නේය. අසත්පුරුෂයෝ සේවනය කරන්නාහු නරකයට පමුණුවත්. සත්පුරුෂයෝ සුගතියට පමුණුවත්යයි (පුෂ්පක නම් ගිරවා බණ කීයේය.)</div>
                </div>
            </div>
            <div class="centre ct_sutta ending">සත්තිගුම්බජාතකං සත්තමං.</div>
        </div>
        <div class="subhead ct_sutta" node-id="50248">
            <span class="subhead ct_sutta">504. භල්ලාටිය ජාතකය</span>
            <div class="subhead-contents">
                <div class="paragraph" para="186">
                    <span class="paranum">186</span>
                    <div class="bodytext">“පෙර බරණැස භල්ලාටිය නම් රජෙක් වූයේය. ඒ රජතෙම රාජ්‍යය හැර මුවදඩයමට ගියේය. මනාව පිපියාවූ කිඳුරන්ගෙන් ගැවසීගත්තාවූ ගන්ධමාදන නම් උතුම් පර්වතයට ගියේය.</div>
                </div>
                <div class="paragraph" para="187">
                    <span class="paranum">187</span>
                    <div class="bodytext">“හෙතෙම සුනඛ සමූහයාද වළක්වා දුනු හියවුරුද බහා තබා වචනයක් කියනු කැමැත්තේ කිඳුරෝ යම්තැනෙක සිටියාහුද, එතනට එළඹියේය.</div>
                </div>
                <div class="paragraph" para="188">
                    <span class="paranum">188</span>
                    <div class="bodytext">“පින්වතුනි, හෙමන්ත අවසානයෙහි මේ හේමවත නම් ගංඉවුරෙහි සිටියාහු නිබඳ කුමක් කථාකරන්නහුද, මිනිසුන්ගේ ශරීර බඳු ශරීර ඇත්තවුනි. තොපගෙන් විචාරමි. තොපි මනුෂ්‍ය ලෝකයෙහි කෙසේ නම් දනිද්දැයි රජතෙම ඇසීය.</div>
                </div>
                <div class="paragraph" para="189">
                    <span class="paranum">189</span>
                    <div class="bodytext">“සබඳ වැද්දාණෙනි, අපි මේ මල්‍ය පර්වතයද, පණ්ඩරක නම් පර්වතයද, ත්‍රිකූට නම් පර්වතයද, සිහිල් දිය ඇති ගංගාවන්ද අනුව හැසිරෙමු මිනිසුන් හා සමානවූ මෘගයෝවූ අපි කිං පුරුෂයෝයයි දනිත්යයි කිඳුරී කීවාය.</div>
                </div>
                <div class="paragraph" para="190">
                    <span class="paranum">190</span>
                    <div class="bodytext">“මිනිසුන් හා සමාන සිරුරු ඇත්තනි, ඉතා දුකට පැමිණියාක් මෙන් වැළපෙන්නහුය. ප්‍රියාව විසින් ප්‍රියතෙම වැළඳගන්නා ලද්දේද විය. මේ වනයෙහි නොසතුටුවූවාහු කුමකට හඬව්දැයි තොප විචාරමි.</div>
                </div>
                <div class="paragraph" para="191">
                    <span class="paranum">191</span>
                    <div class="bodytext">“මිනිසුන්ට සමාන ශරීරවර්ණ ඇත්තෙනි, ඉතා දුක් ස්වභාවයෙන් වැළපෙන්නාහුය. ප්‍රියාව විසින් ප්‍රියතෙම වැළඳගන්නා ලද්දේදවිය. මේ වනයෙහි නොසතුටුවූවාහු කවර කරුණකින් වැළපෙන්නහුදැයි තොප විචාරමි.</div>
                </div>
                <div class="paragraph" para="192">
                    <span class="paranum">192</span>
                    <div class="bodytext">“මිනිසුන්ට බඳු ශරීරවර්ණ ඇත්තෙනි, ඉතාදුක් ස්වභාවයෙන් හඬන්නහුය. ප්‍රියාව විසින් ප්‍රියතෙම වැළඳ ගන්නා ලද්දේවිය. කුමක් හෙයින් මේ වනයෙහි නොසතුටු වූවාහු ශොකවම්දැයි තොප විචාරමියි රජතෙම කීයේය.</div>
                </div>
                <div class="paragraph" para="193">
                    <span class="paranum">193</span>
                    <div class="bodytext">“සබඳ වැද්දාණෙනි, අපි නොකැමැත්තාහු ඔවුනොවුන් සිහිකරන්නාහු එක් රැයක් වෙන්ව වාසය කෙළෙමු. ඒ එක රාත්‍රිය අනුව තැවෙන්නාවූ අපි එබඳු රාත්‍රියක් නැවත නොපැමිණේවායි ශොක කරමු.</div>
                </div>
                <div class="paragraph" para="194">
                    <span class="paranum">194</span>
                    <div class="bodytext">“මිනිසුන්ට බඳු ශරීරවර්ණ ඇත්තෙනි, තෙපි යම් මේ එක රැයක් නැසුනාවූ ධනය හෝ පරලොව ගියාවූ පියා හෝ අනුව තැවුනහුද, කෙසේ නම් වෙන්ව වාසය කළහුදැයි තොප විචාරමි.”</div>
                </div>
                <div class="paragraph" para="195">
                    <span class="paranum">195</span>
                    <div class="bodytext">“වහා බස්නා දිය පහර ඇති නොයෙක් ගස්වලින් වැසුනාවූ පර්වත දෙකක් අතරින් බස්නාවූ යම් මේ ගඟක් දක්නෙහිද, මාගේ ප්‍රියතෙම මාද පසුපස්සේ එන්නීයයි හඟිමින් වර්ෂාකාලයෙහි ඒ ගඟ එතෙර කෙළේය.</div>
                </div>
                <div class="paragraph" para="196">
                    <span class="paranum">196</span>
                    <div class="bodytext">“මම වනාහි පිපුනාවූ අඟුන මල්ද යොහොඹු මල්ද සත් පෙති දෑසමන්ද සීනිද්දද නෙලීමි. මාගේ ප්‍රිය තෙමේද මල් මාලාබර ඇත්තෙක් වන්නේය. මමද මල්මාලා ඇතුව ඔහු වෙත එළඹෙන්නෙමියි.</div>
                </div>
                <div class="paragraph" para="197">
                    <span class="paranum">197</span>
                    <div class="bodytext">“තවද මම රත්කරව්ද ඇසළද පළොල්ද නිකමල්ද කඩාරැස් කෙළෙමි. මාගේ ප්‍රිය තෙමේද මල්බර ඇත්තෙක් වන්නේය. මමද මල් මාලා ඇත්තී ඔහුවෙත එළඹෙන්නෙමි කියායි.</div>
                </div>
                <div class="paragraph" para="198">
                    <span class="paranum">198</span>
                    <div class="bodytext">“තවද මම මනාව පිපියාවූ සල්ගසක මල් නෙලා මාලාවක් කෙළෙමි. මාගේ ප්‍රිය තෙමේද මල්බර ඇත්තෙක් වන්නේය මමද මාලා ඇත්තී ඔහුවෙත එළඹෙන්නෙමියි කීවාය.</div>
                </div>
                <div class="paragraph" para="199">
                    <span class="paranum">199</span>
                    <div class="bodytext">“තවද මම මනාව පිපියාවූ සල්ගසක මල් කඩා බරක් කෙළෙමි. යම්තැනක අද මේ රැය වාසය කරන්නෙමුද, මේ මල් රැසද එහි අපට ඇතිරීම පිණිස වන්නේය.</div>
                </div>
                <div class="paragraph" para="200">
                    <span class="paranum">200</span>
                    <div class="bodytext">“තවද මම ප්‍රමාද ස්වභාව ඇත්තී අගිල්ද සඳුන්ද ගලෙහිලා ඇඹරීමි. මාගේ ප්‍රිය තෙමේද සුවඳ ගල්වනලද ශරීර ඇත්තෙක් වන්නේය. මමද සුවඳ ගල්වනලද්දී ඔහු වෙත එළඹෙන්නෙමි කියායි.</div>
                </div>
                <div class="paragraph" para="201">
                    <span class="paranum">201</span>
                    <div class="bodytext">“ඉක්බිති, වහා බස්නාවූ ගඟදිය රැස්කරණලද සල් මල්ද සලිල මල්ද, කිණිහිරිමල්ද ගසාගෙණ යමින් පැමිණියේය. ඒ මොහොතකින් ගඟ පිරීගියේය. මේ ගඟ මා විසින් එතෙර කළ නොහැකිවීය.</div>
                </div>
                <div class="paragraph" para="202">
                    <span class="paranum">202</span>
                    <div class="bodytext">“එකල්හි ඉවුරු දෙකෙහි සිටියාවූ අපි දෙදෙන ඔවුනොවුන් දක්නාහු වරකුත් හැඬීමු. වරක් සිනාසුනෙමු. මෙසේ දුකින් අපට ඒ රාත්‍රී තොමෝ ගතවීය.</div>
                </div>
                <div class="paragraph" para="203">
                    <span class="paranum">203</span>
                    <div class="bodytext">“එම්බා වැදිපුත්‍රය, උදෑසන වනාහි හිරු උදාවූ කල්හි දියහිස්වූ ගඟ එතෙර කොට අපි දෙදෙන ඔවු නොවුන් වැළඳගෙණ වරකුත් හැඬීමු, වරක් සිනාසුනෙමු.</div>
                </div>
                <div class="paragraph" para="204">
                    <span class="paranum">204</span>
                    <div class="bodytext">“එම්බා වැදිපුත්‍රය, යම්කාලයක මෙහි අපි වෙන්ව විසුයෙමුද. ඒ කාලය මෙයින් පෙර තුනකින් අඩු අව්රුදු සත්සියයක් වෙත්. රජ්ජුරුවෙනි, වාසය කිරීම මේ එක්සියයක් හවුරුදු පමණවූ ජීවිත කාලයවේ. මෙසේ මේ සුළු ජීවිත කාලයෙහි කවරෙක් නම් ප්‍රිය භාර්‍ය්‍යාවගෙන් වෙන්ව (වාසයකරන්නේදැයි ඇසීය.)</div>
                </div>
                <div class="paragraph" para="205">
                    <span class="paranum">205</span>
                    <div class="bodytext">“යහළු කිඳුරෙනි, තොපගේ ආයුෂද කොතෙක් වේදැයි ඉදින් දන්නහු නම් ආයුෂ පමණ කියව්, කිසිවෙකුගෙන් ඇසීමෙන් හෝ වැඩිමහල්ලන්ගෙන් අසා දැනීමෙන් හෝ මෙය කම්පා නොව මට කියව්යයි රජතෙම කීයේය.</div>
                </div>
                <div class="paragraph" para="206">
                    <span class="paranum">206</span>
                    <div class="bodytext">“එම්බා වැදි රජ අපගේ ආයුෂය වනාහි අවුරුදු දහසක්වේ. අතර පවිටු රෝගයක්ද නැත්තේය. දුක ස්වල්පද වේ. වැඩි වශයෙන් සැපයම වේ. ඔවුනොවුන් කෙරෙහි පහ නොවූ ප්‍රේම ඇත්තෝව, ජීවිතය හරිමුයි කිඳුරී කීවාය.</div>
                </div>
                <div class="paragraph" para="207">
                    <span class="paranum">207</span>
                    <div class="bodytext">“ඉක්බිති භල්ලාටිය නම් රජතෙම අමනුෂ්‍යවූ කිඳුරන්ගේ මේ කථාවද අසා ජීවිත කාලය ස්වල්පයයි දැන නැවතුනේය. මුවන් මැරීමෙහි නොහැසුරුනේය. දන් දුන්නේය සම්පත් අනුභව කෙළේයයි” වදාළේය.</div>
                </div>
                <div class="paragraph" para="208">
                    <span class="paranum">208</span>
                    <div class="bodytext">“අමනුෂ්‍යවූ කිඳුරන්ගේ මේ පුවතද අසා සතුටුවව්, කලහ නොකරව්, යම්සේ ඒ කිඳුරන් එක් රැයක් තැවීද එපරිද්දෙන් තමාගේ කර්මදෝෂය තෙම තොප නොතවාවා.</div>
                </div>
                <div class="paragraph" para="209">
                    <span class="paranum">209</span>
                    <div class="bodytext">“අමනුෂ්‍යවූත් කිඳුරන්ගේ මේ පුවතද අසා සතුටුවව්, විවාද නොකරව්, යම්සේ ඒ කිඳුරන් එක් රැයක් තැවීද, එසේ තමන්ගේ කර්මදොෂය තෙම තොප නොතවාවායි වදාළේය.</div>
                </div>
                <div class="paragraph" para="210">
                    <span class="paranum">210</span>
                    <div class="bodytext">“ස්වාමීනි නොයෙක් අයුරින් දෙශනා කරණලද ධර්මය පහන් සිත් ඇත්තී මම ඇසුවෙමි. නුඹවහන්සේගේ අර්ථයෙන් යුක්තවූ වචන පථය කණට සුව එලවන්නාවූ මිහිරිවචන මුදමින් මාගේ ශොකය දුරුකෙළේමය දෙව් මිනිස් සැප එලවන්නාවූ මාගේ බුදුරජාණන්වහන්ස, බොහෝ කලක් ජීවත්වනු මැනවයි. මල්ලිකාදේවි කීවාය.”</div>
                </div>
            </div>
            <div class="centre ct_sutta ending">භල්ලාතියජාතකං අට්ඨමං.</div>
        </div>
        <div class="subhead ct_sutta" node-id="50249">
            <span class="subhead ct_sutta">505. සොමනස්ස ජාතකය</span>
            <div class="subhead-contents">
                <div class="paragraph" para="211">
                    <span class="paranum">211</span>
                    <div class="bodytext">“ස්වාමීනි, කවරෙක් ඔබ වහන්සේට හිංසා කෙරේද, ආක්‍රොෂ කෙරේද, කුමකට දොම්නස් වූයේ නොසතුටු වූයේ ශොක කරන්නෙහිද, කවරෙකුගේ අද මව්පියෝ හඬාවැළපෙද්ද, කවරෙක් නම් අද දඬුවම් කරණ ලද්දේ භූමියෙහි ශයනය කෙරේදැයි, රේණු රජතෙම කීයේය.</div>
                </div>
                <div class="paragraph" para="212">
                    <span class="paranum">212</span>
                    <div class="bodytext">“දෙවයන් වහන්ස, ඔබවහන්සේගේ දැකීමෙන් සතුටුවූයේ වෙමි. රජ්ජුරුවෙනි, ඔබ බොහෝ දවසකින් දකිමි. රේණු නම් දේවයන් වහන්ස, ඔබ වහන්සේගේ පුත්‍රයා විසින් අසපුවට ඇතුල්ව අහිංසකවූ මම වෙහෙසන ලද්දේ වෙමියි කූටජටිලයා කීයේය.</div>
                </div>
                <div class="paragraph" para="213">
                    <span class="paranum">213</span>
                    <div class="bodytext">“කඩු බඳනාලද දොරටුපාලයෝ යෙත්වා, චෝර ඝාතකයෝ අන්තඃපුරයට යෙත්වා. ගොස් ඒ සෝමනස්ස නම් කුමාරයා සිඳ උතුම්හිස ගෙණ එත්වායි (රජ අණ කෙළේය.)</div>
                </div>
                <div class="paragraph" para="214">
                    <span class="paranum">214</span>
                    <div class="bodytext">“යවන ලද්දාවූ රජහුගේ දූතයෝ කුමාරයාට මෙය කීවාහුය. එම්බා රාජකුමාරය, රජහු විසින් හැරදමන ලද්දේවෙහිය. එහෙයින් ඔබ වධයට පැමිණියේ වෙහිය.</div>
                </div>
                <div class="paragraph" para="215">
                    <span class="paranum">215</span>
                    <div class="bodytext">“ඒ රාජපුත්‍ර තෙමේ වැළපෙමින් ඇඟිලි දශයක් ඇති ඇඳිළි බැඳගෙණ මමද රජහු දක්නට කැමැත්තෙමි. ජීවත් වන්නාවූ මා ගෙණගොස් රජහට දක්වව්යයි කීයේය.</div>
                </div>
                <div class="paragraph" para="216">
                    <span class="paranum">216</span>
                    <div class="bodytext">“ඒ දූතයෝ ඒ කුමාරයගේ ඒ වචනය අසා රජහට පුත්‍රයා දැක්වූවාහුය. පුත්‍රතෙමේද පියා දැක දුරදීම මෙසේ කීයේය. මහරජ්ජුරුවන් වහන්ස, කඩු බඳනා ලද දොරටු පාලයෝ ආවාහුය, මා නසන්ට චොරඝාතකයෝ ආවාහුය, මෙහි මාගේ කවර නම් අපරාධයෙක් ඇත්තේදැයි දැන් මා විසින් අසන ලද්දේ මේ කාරණය මට කියවයි කුමාරයා කීයේය.</div>
                </div>
                <div class="paragraph" para="217">
                    <span class="paranum">217</span>
                </div>
                <div class="paragraph" para="218">
                    <span class="paranum">218</span>
                    <div class="bodytext">“සවසද උදයද දියට බැසීමකරයි. හැම කල්හි අප්‍රමාදව ගිනිපුදයි. ඒ එබඳුවූ සංයමවූ බ්‍රහ්මචාරීවූ තාපසයන්ට කුමක් හෙයින් නුඹ ගෘහපතියායයි කීයෙහිදැයි ඇසීය.</div>
                </div>
                <div class="paragraph" para="219">
                    <span class="paranum">219</span>
                    <div class="bodytext">“දෙවයන් වහන්ස, තල්ද අලමුල්ද ගෙඩිවර්ගද අනෙක ප්‍රකාරවූ පරිග්‍රහ වස්තු මොහුට ඇත්තාහ. ඒ වස්තූන් රකියි. අප්‍රමාදව ආරක්ෂාකෙරෙයි. එහෙයින් මේ බ්‍රාහ්මණ තෙමේ ගෘහපති නම් වේයයි කුමාරතෙම කීයේය.</div>
                </div>
                <div class="paragraph" para="220">
                    <span class="paranum">220</span>
                    <div class="bodytext">“එම්බා කුමාරය, මොහුට අනෙකප්‍රකාරවූ අයිති වස්තු ඇත්තාහ. ඒ වස්තූන් රකියි. අප්‍රමාදවූයේ ඒ වස්තූන් ආරක්ෂා කෙරේ. එහෙයින් බ්‍රාහ්මණතෙම ගෘහපති නම් වේයයි මෙය සැබවක්ම කියන්නෙහිය.</div>
                </div>
                <div class="paragraph" para="221">
                    <span class="paranum">221</span>
                    <div class="bodytext">“රැස්වූ පිරිසෙහි වූවාහුද නියම් ගම්වැස්සන් සහිතවූ දනව් වැස්සෝද සියල්ලෝ මාගේ වචනය අසත්වා. අඥානවූ මේ රජතෙම අඥානවූ තව්සාගේ වචනය අසා නිකරුනේ මා මරවායයි කීයේය.</div>
                </div>
                <div class="paragraph" para="222">
                    <span class="paranum">222</span>
                    <div class="bodytext">“දැඩිවූ මුල ඇතිව මහත්ව හටගත් කල්හි අතුපතර හටගත්තාවූ හුණපඳුර වෙන්කොට ඇදගත නොහැක්කේය. මහරජ, ඔබගේ පා වඳිමි. දෙවයන් වහන්ස, මට අවසර දුනමැනව, මම පැවිදි වන්නෙමියි කීයේය.</div>
                </div>
                <div class="paragraph" para="223">
                    <span class="paranum">223</span>
                    <div class="bodytext">“එම්බා කුමාරය, මහත් ප්‍රයෝජන ඇත්තාවූ සම්පත් අනුභව කරව, සියලු එෛශ්චර්‍ය්‍යයද තොපට දෙමි. අදම නුඹ කුරුරටවාසීන්ට රජවෙව, පැවිදි නොවෙව, ප්‍රව්‍රජ්‍යාව වනාහි දුක්වන්නීයයි රජතෙම කීයේය.</div>
                </div>
                <div class="paragraph" para="224">
                    <span class="paranum">224</span>
                    <div class="bodytext">“දෙවයන් වහන්ස, මෙහි ඔබගේ කිනම් සම්පතෙක් ඇත්තේද, මම මින් පෙර ජාතියෙහිම සිත්කළුවූ රූපවලින්ද ශබ්දවලින්ද, තවද රසවලින්ද සුවඳවලින්ද ස්පර්ශවලින්ද, දිව්‍යලෝකයෙහි සිත් අලවා වාසය කෙළෙමි.</div>
                </div>
                <div class="paragraph" para="225">
                    <span class="paranum">225</span>
                    <div class="bodytext">“දෙවයන් වහන්ස, මා විසින් දිව්‍යප්සරා සමූහයා විසින් පිරිවරණ ලද්දාවූ දෙව්ලොව සම්පත් අනුභව කරණලදී. ඔබගේ අනුන් විසින් පැමිණ වියයුතු අඥාන බව දැන එබඳුවූ රජකුලයෙගි නොවසන්නෙමියි කීයේය.</div>
                </div>
                <div class="paragraph" para="226">
                    <span class="paranum">226</span>
                    <div class="bodytext">“පුත්‍රය, ඉදින් මම අඥානවූ අනුන් විසින් පැමිණ විය යුත්තෙක් වෙම්ද මාගේ මේ එකවරද ක්ෂමා කරව, සොමනස්ස කුමාරය, ඉදින් නැවතත් මෙබඳු වරදක් වන්නේ නම් කැමති පරිද්දක් කරවයි රජතෙම කීයේය.</div>
                </div>
                <div class="paragraph" para="227">
                    <span class="paranum">227</span>
                    <div class="bodytext">“නොසලකා කරණලද්දාවූ තීරණය නොකොට සිතනලද්දාවූ කර්මය බෙහෙතක්හුගේ විපත්තිය මෙන් ලාමකවූ විපාක ඇත්තේවේ.</div>
                </div>
                <div class="paragraph" para="228">
                    <span class="paranum">228</span>
                    <div class="bodytext">“පරීක්ෂාකොට කරණ ලද්දාවූ මනාව තීරණය කොට සිතන ලද්දාවූද කර්මය බෙහෙතක්හුගේ සම්පත්තිය මෙන් යහපත්වූ විපාක ඇත්තේවේ.</div>
                </div>
                <div class="paragraph" para="229">
                    <span class="paranum">229</span>
                    <div class="bodytext">“කම්සැප අනුභව කරන්නාවූ අලසවූ ගෘහස්ථ තෙමේ යහපත් නොවේ. සංයම රහිතවූ ප්‍රව්‍රජිත තෙමේ යහපත් නොවේ. පරීක්ෂා නොකොට කටයුතු කරන්නාවූ රජතෙමේ යහපත් නොවේ. යම් පණ්ඩිතයෙක් කිපෙන සුළුද එය යහපත් නොවේ.</div>
                </div>
                <div class="paragraph" para="230">
                    <span class="paranum">230</span>
                    <div class="bodytext">“ක්ෂත්‍රිය තෙමේ විමසා කරන්නේය. රජතෙමේ නොවිමසා කිසිවක් නොකරන්නේය, මහරජ, විමසා කටයුතු කරන්නහුගේ යශසද කීර්තියද වැඬේ.</div>
                </div>
                <div class="paragraph" para="231">
                    <span class="paranum">231</span>
                    <div class="bodytext">“මහරජ, අධිපතිකොට පරීක්ෂාකොට දඬුවම පනවන්නේය වහාකරණලද කර්මයට තැවෙන්නේය. මනාව පිහිටුවනලද්දාවූද මිනිසාගේ අර්ථයෝ පසුව ඔවුන් තවන්නාහු නොවෙත්.</div>
                </div>
                <div class="paragraph" para="232">
                    <span class="paranum">232</span>
                    <div class="bodytext">“ලෝකයෙහි යම් කෙනෙක් පසුව නොතැවෙන්නාවූම විභාගකොට කරණලද කර්මයන් කෙරෙද්ද, සැපවඩන්නාවූ නුවණැත්තන් විසින් පසස්නාලද්දාවූ ඒ කර්මයෝ පණ්ඩිතයන් විසින් අනුමත කරණලද්දාහු වෙත්.</div>
                </div>
                <div class="paragraph" para="233">
                    <span class="paranum">233</span>
                    <div class="bodytext">“මහරජ දොරටු පාලයෝද බඳනාලද කඩු ඇති වධකයෝද මා නසන්ට ආවාහුය. දෙවයන් වහන්ස, මවගේ ඇකයෙහි උන්නාවූද මම ඔවුන් විසින් වහා අදිනා ලද්දේ වෙමි.</div>
                </div>
                <div class="paragraph" para="234">
                    <span class="paranum">234</span>
                    <div class="bodytext">“මහරජ කර්කෂවූ කරදරවූ ඉතා දුකට පැමිණියේ වෙමි. ඒ මම අද දුකසේ වධයෙන් මිදුනේ මිහිරිවූ ප්‍රියවූ ජීවිතය ලබා සිටිමි. දැන් ඒ මම ප්‍රව්‍රජ්‍යාවට අභිමුඛවූ සිත් ඇත්තේ වෙමියි කුමාරතෙම කීයේය.</div>
                </div>
                <div class="paragraph" para="235">
                    <span class="paranum">235</span>
                    <div class="bodytext">“එම්බා සුධර්මාවෙනි, ඔබගේ තරුණ පුත්‍රවූ මේ සෝමනස්ස කුමාරතෙම අනුකම්පා ඇත්තේවේ. දැන් යාඥා කරණු ලබන්නේ ඔහු නොලබමි නුඹද ඔහුට යාඥා කරන්ට සුදුසු නොවේදැයි රජතෙම කීයේය.</div>
                </div>
                <div class="paragraph" para="236">
                    <span class="paranum">236</span>
                    <div class="bodytext">“පුත්‍රය පිඬුසිඟා හැසිරීමෙහිම සිත් අලවා වාසය කරව, පරීක්ෂාකොට සම්‍යක් දෘෂ්ටියෙන් යුත් ධර්මයන්හි ප්‍රව්‍රජ්‍යාවට පැමිණෙව සියලු සත්වයන් කෙරෙහි දඬු බහා නින්දා නොලබනලද්දේ, බ්‍රහ්මලෝකයට පැමිණෙවයි මවු කීවාය.</div>
                </div>
                <div class="paragraph" para="237">
                    <span class="paranum">237</span>
                    <div class="bodytext">“එම්බා සුධර්මාවෙනි, යම්බඳුවූ දුකට පැමිණියාවූ මා වැඩියක් දුකට පැමිණවූයෙහි එකාන්තයෙන් ආශ්චර්‍ය්‍ය ස්වභාවයෙක පුත්‍රයාට යාඥාකරවයි කියනු ලබන්නී වැඩියක්ම කුමාරයා ප්‍රව්‍රජ්‍යාවට උත්සාහවත් කෙළෙහියයි රජ කීයේය.</div>
                </div>
                <div class="paragraph" para="238">
                    <span class="paranum">238</span>
                    <div class="bodytext">“රාගාදීන් මිදුනාවූ නිරවද්‍යවූ භෝජන ඇති කෙලෙස් පිරිනිවීමෙන් පිරිනිවියාවූ යම් උත්තම කෙනෙක් මේ ලෝකයෙහි හැසිරෙද්ද, ඒ ආර්‍ය්‍යයන් සතු මගට පිළිපදින්නාවූ මාගේ පුත්‍රයා වළක්වන්ට මම උත්සාහ නොකරන්නෙමියි මව් තොමෝ කීවාය.</div>
                </div>
                <div class="paragraph" para="239">
                    <span class="paranum">239</span>
                    <div class="bodytext">“මේ සුධර්මා තොමෝ යම් කෙනෙකුන්ගේ යහපත් වචන අසා පහවූ ශොක ඇත්තී ඒකාන්තයෙන් මන්දොත්සාහ වූවාද, යම් කෙනෙක් බොහෝ කරුණු සිතන්නාවූ බහු ශ්‍රැතවූවාහුවෙද්ද, ඒ සප්‍රාඥයෝ ඒකාන්තයෙන් සේවනය කටයුතු වෙත්යයි රජතෙම කීයේය.”</div>
                </div>
            </div>
            <div class="centre ct_sutta ending">සොමනස්සජාතකං නවමං.</div>
        </div>
        <div class="subhead ct_sutta" node-id="502410">
            <span class="subhead ct_sutta">506. චම්පෙය්‍ය ජාතකය</span>
            <div class="subhead-contents">
                <div class="paragraph" para="240">
                    <span class="paranum">240</span>
                    <div class="bodytext">“විදුළියක් මෙන්ද දවහත් තරුව මෙන්ද කවර නම් තැනැත්තියක්වූ තී බබළමින් සිටින්නෙහිද, දෙව්දුවක් හෝ වෙහිද, ගන්ධර්ව ස්ත්‍රියක් හෝ වෙහිද, තී මනුෂ්‍ය ස්ත්‍රියකැයි නොහඟිමියි උග්ගසෙන රජ තෙම ඇසීය.</div>
                </div>
                <div class="paragraph" para="241">
                    <span class="paranum">241</span>
                    <div class="bodytext">“මහරජ්ජුරුවෙනි, මම දෙව්දුවක් නොවෙමි. ගන්ධර්ව ස්ත්‍රියක්ද නොවෙමි. මනුෂ්‍ය ස්ත්‍රියක්ද නොවෙමි. ස්වාමීනි මම නාගකන්‍යාවක් වෙමි. යම්කිසි කටයුත්තක් සඳහා මෙහි ආමියි කීය.</div>
                </div>
                <div class="paragraph" para="242">
                    <span class="paranum">242</span>
                    <div class="bodytext">“එම්බා නාගකන්‍යාව විභ්‍රාන්ත සිත් ඇත්තී කිපුනාවූ ඉන්ද්‍රියයන් ඇත්තීවෙහිය. තොපගේ ඇස්වලින් කඳුළුධාරාවෝ වැගිරෙත්. තොපගේ කිනම් වස්තුවක් නැතිවූයේද, කුමක් වනාහි පතමින් මෙහි ආවාදැයි එබැවින් එය මට කියවයි රජ තෙම කීයේය.</div>
                </div>
                <div class="paragraph" para="243">
                    <span class="paranum">243</span>
                    <div class="bodytext">“මහරජ්ජුරුවෙනි, යමෙකුට උග්‍ර තේජස් ඇත්තාවූ උරයෙන් ගමන්කරන්නෙකැයි කීවාහුද, ජනයෝ ඔහුට නාගයායයි කියත්. දිවිරැකීම ප්‍රයෝජනකොට ඇත්තාවූ පුරුෂයෙක් තෙම ඔහු අල්වාගත්තේය. ඒ නාගයා බන්ධනයෙන් මුදාහරිනු මැනව, මේතෙම මාගේ ස්වාමියායයි කීවාය.</div>
                </div>
                <div class="paragraph" para="244">
                    <span class="paranum">244</span>
                    <div class="bodytext">“එම්බා නාගකන්‍යාවෙනි, බලයෙන් හා වීර්‍ය්‍යයෙන් යුක්තවූ මේ නාගතෙම මේ වනිබ්බක පුරුෂයාගේ අත්පත් වීමට කෙසේ නම් පැමිණියේද, මොහු විසින් ගන්නාලද නාගයා කෙසේ දනිමුද, ඒ කාරණය මට කියවයි කීයේය.</div>
                </div>
                <div class="paragraph" para="245">
                    <span class="paranum">245</span>
                    <div class="bodytext">“බලයෙන් හා වීර්‍ය්‍යයෙන් යුක්තවූ ඒ නාගතෙම එසේ වනාහි නුවරද හළු කරන්නේය. නාගතෙමේ ධර්මයම ගරුකරන්නේවේ. එහෙයින් ඒ දුක ඉවසා තපස්හී වීර්‍ය්‍යයම කෙරේයයි කීයේය.</div>
                </div>
                <div class="paragraph" para="246">
                    <span class="paranum">246</span>
                    <div class="bodytext">“මහරජ, මේ නාගරජතෙම තුදුස්වක් පොහොයද පසළොස්වක් පොහොයද සතරමංසන්ධියෙක්හි පෙහෙව වාසය කරයි. ජීවිකාව ප්‍රයෝජනකොට ඇති පුරුෂයෙක් තෙම ඔහු අල්වාගත්තේය. ඒ නාරජ බන්ධනයෙන් මුදනු මැනව, මෙතෙම මාගේ ස්වාමියා යයි කීවාය.</div>
                </div>
                <div class="paragraph" para="247">
                    <span class="paranum">247</span>
                    <div class="bodytext">“අමුනනලද මිණිකොඬොල් ඇති ජලය ගෘහ සයන කොට ඇත්තාවූ සොළොස් දහසක් ස්ත්‍රීහුවෙත්. ඒ ස්ත්‍රීහුද ඔහු සරණකොට ගියාහුය. ගම්වරයෙන්ද ස්වර්ණ නිෂ්කයෙන්ද ගවයන් සියගණන් දීමෙන්ද සැහැසිකමින් නොව ධර්මයෙන් මුදනු මැනව, මුදාහරිනලද ශරීර ඇති උරගතෙම හැසිරේවා පින් කැමැත්තේ බන්ධනයෙන් මුදාවායි කීවාය.</div>
                </div>
                <div class="paragraph" para="248">
                    <span class="paranum">248</span>
                </div>
                <div class="paragraph" para="249">
                    <span class="paranum">249</span>
                    <div class="bodytext">“ගම්වර දීමෙන්ද ස්වර්ණනිෂ්ක දීමෙන්ද ගවයන් සිය ගණන් දීමෙන්ද, සැහැසිකමින් නොව ධර්මයෙත් මුදමි. මුදා හරිනලද ශරීර ඇති උරගතෙම හැසිරේවා, පින් කැමැත්තේ බන්ධනයෙන් මුදාවා.</div>
                </div>
                <div class="paragraph" para="250">
                    <span class="paranum">250</span>
                    <div class="bodytext">“වැදිපුත්‍රය, ස්වර්ණ නිෂ්ක සියයක්ද මහත්වූ මිණි කොඬොලක්ද සිව්පසින් උස්වූ දියබෙරලිය මල් බඳු පැහැ ඇති පර්‍ය්‍යංකයක්ද සමාන ගුණ ඇති භාර්‍ය්‍යාවන් දෙදෙනක්ද වෘෂභයෙක්ද ගවයන් සියයක්ද දෙමි. මුදාහරිනලද සිරුර ඇති උරගතෙමේ හැසිරේවා පින් කැමැත්තේ බන්ධනයෙන් මුදාවායි රජතෙම කීයේය.</div>
                </div>
                <div class="paragraph" para="251">
                    <span class="paranum">251</span>
                </div>
                <div class="paragraph" para="252">
                    <span class="paranum">252</span>
                    <div class="bodytext">“මහරජ්ජුරුවෙනි, මේ වස්තු දීමෙන් තොරවද ඔබගේ වචනය ගරුකරමි. ඒ සර්පයා බන්ධනයෙන් මුදමු. මුදනලද සිරුරු ඇති සර්පතෙමේ හැසිරේවා. පින් කැමැත්තේ බන්ධනයෙන් මුදනුලබාවායි අහිගුණ්ඨිකයා කීයේය.</div>
                </div>
                <div class="paragraph" para="253">
                    <span class="paranum">253</span>
                    <div class="bodytext">“බන්ධනයෙන් මිදුනාවූ චම්පෙය්‍යක නාගතෙම රජහට මෙය කීයේය. පින්වත් කශී රජ්ජුරුවෙනි, ඔබට නමස්කාර වේවා. කශීරට වර්ධනය කරන්නාවූ රජ්ජුරුවෙනි, ඔබට නමස්කාර කරමි. ඔබට ඇඳිලිබැඳ කියමි. මාගේ නාග භවනය බැලීමට යායුතුයයි නාරජ කීයේය.</div>
                </div>
                <div class="paragraph" para="254">
                    <span class="paranum">254</span>
                    <div class="bodytext">“පින්වත් නාරජ, මනුෂ්‍යයෙක්තෙම අමනුෂ්‍ය වූවෙකු කෙරෙහි විශ්වාස කරන්නේය යන යමක්වේද, මෙය ඒකාන්තයෙන්ම විශ්වාස නොකොට හැක්කකැයි කියත්, ඉදින් මේ සඳහා මට යාඥා කරන්නෙහි නම් ඔබගේ නාග භවනයන් දකින්නෙමුයි රජතෙම කීයේය.</div>
                </div>
                <div class="paragraph" para="255">
                    <span class="paranum">255</span>
                    <div class="bodytext">“මහරජ, ඉදින් වනාහි වාතයතෙම පර්වතයක් ගසාගෙණ යන්නේ නමුදු සඳ, හිරුද භූමියෙහී වැටෙන්නාහු නමුදු සියලු ගංගාවෝ උඩුගංබලා යන්නාහු නමුදු මම බොරුවක්නම් නොම කියන්නෙමි.</div>
                </div>
                <div class="paragraph" para="256">
                    <span class="paranum">256</span>
                    <div class="bodytext">“අදහස ද පැලෙන්නේ නමුදු මුහුද ද වියලෙන්නේ නමුදු භූතයන් දරාසිටින්නාවූ පෘථිවිතොමෝ හැකිලෙන්නේ නමුදු පර්වතයන්ගෙත් උස්වූ මහමෙර සහමුලින් ඉදිරෙන්නේ නමුදු මහරජ, මම බොරුවක් නම් නොම කියන්නෙමියි දිව්රුවේය.</div>
                </div>
                <div class="paragraph" para="257">
                    <span class="paranum">257</span>
                    <div class="bodytext">“එම්බා නාරජ, මනුෂ්‍යයෙක්තෙම අමනුෂ්‍යවූවෙකු කෙරෙහි විශ්වාස කරන්නේය. යන යමක්වේද, මෙය ඒකාන්තයෙන්ම විශ්වාසකළ නොහැක්කකැයි කියත්. ඉදින් මේ සඳහා මට යාඥා කරන්නෙහි නම් ඔබගේ නාගභවනයන් දකින්නෙමුයි රජතෙම කීයේය.</div>
                </div>
                <div class="paragraph" para="258">
                    <span class="paranum">258</span>
                    <div class="bodytext">“නාරජ, තොප වනාහි මහත්වූ දරුණුවිෂ ඇත්තෝවහුය, මහත් තේජස් ඇති වහා කිපෙනසුළුද වව්, බන්ධනයෙන් මුදනලද්දාවූ මාගේ ඒ කාරණයෙන් අප විසින් කළ උපකාරයන් දැනගන්ට නුඹ සුදුසුවෙහියයි රජතෙම කීයේය.</div>
                </div>
                <div class="paragraph" para="259">
                    <span class="paranum">259</span>
                    <div class="bodytext">“මහරජ, යමෙක්තෙම එබඳුවූ කරණලද ධර්මය නොදන්නේද, හෙතෙම දරුණු ස්වභාව ඇති නරකයෙහි පැසේවා. කායික වූ කිසි සුවයක් නොලබාවා. පැසෙක්හි බඳනා ලද්දේ මරණයට පැමිණේවායි මෙසේ දිව්ළේය.</div>
                </div>
                <div class="paragraph" para="260">
                    <span class="paranum">260</span>
                    <div class="bodytext">“පින්වත් නාගරාජය, ඔබගේ මේ ප්‍රතිඥාව සත්‍යවූ ප්‍රතිඥාවක් වේවා නොකිපෙනසුළුවූ බද්ධ වෛර නැත්තෙක් වෙව, තොපගේ සියලුම නාගකුලය සුපර්ණයෝ ග්‍රීෂ්මකාලවල ගින්නක් මෙන් දුරුකෙරෙත්වායි කීයේය.</div>
                </div>
                <div class="paragraph" para="261">
                    <span class="paranum">261</span>
                    <div class="bodytext">“මහරජ්ජුරුවෙනි, ඉතා ප්‍රියවූ එකම පුත්‍රයෙකුට මවමෙන් නාගකුලයට අනුකම්පා කෙරෙහි නම් මමද ඔබට නාගකුලය හා සමග මහත්වූ වතාවතක් කරන්නෙමියි නාරජ කීයේය.</div>
                </div>
                <div class="paragraph" para="262">
                    <span class="paranum">262</span>
                    <div class="bodytext">“ඉතා විසිතුරුවූ රජුගේ රථයෙහි කම්බෝජ රට උපන්නාවූ ඉතා හික්මුණු අශ්වතරයන් ඒකාන්තයෙන් යොදත්වා. රත්‍රනින් සැරසුවාවූ ඇතුන්ද යොදත්වා. නාරජහුගේ විමානයන් දකින්නෙමුයි රජතෙම අණකෙළේය.</div>
                </div>
                <div class="paragraph" para="263">
                    <span class="paranum">263</span>
                    <div class="bodytext">“උග්ගසේන නම් රජහුගේ මහබෙරද මිහිඟුබෙරද, පනාබෙරද, සංඛයෝද, වාදනය කළාහුය. පිරිවරණලද ස්ත්‍රී සමූහයා මැද ඉතාම ශොභමානවූ රජතෙම ගියේයයිවදාළේය.</div>
                </div>
                <div class="paragraph" para="264">
                    <span class="paranum">264</span>
                    <div class="bodytext">“කශීරට වර්ධනය කරන්නාවූ රජතෙම රන්වැලි අතුරණලද භූමියද වෙරළුමිණි පුවරු අතුරණලද රනින් කළ ප්‍රාශාදයන්ද දුටුයේය.</div>
                </div>
                <div class="paragraph" para="265">
                    <span class="paranum">265</span>
                    <div class="bodytext">“සූර්‍ය්‍යයාගේ වර්ණයට බඳුවූ රන්වන් විදුලියක් මෙන් පැහැ විහිදෙන්නාවූ චම්පෙය්‍ය නම් නාරාජයාගේ සිත්කළුවූ විමානයට ඒ උග්ගසේන නම් රජතෙම ඇතුල්වූයේය</div>
                </div>
                <div class="paragraph" para="266">
                    <span class="paranum">266</span>
                    <div class="bodytext">“ඒ කශීරජතෙම නොයෙක් වෘක්ෂවලින් ගැවසුනාවූ නොයෙක් සුවඳ විහිදෙන්නාවූ චම්පෙය්‍ය නම් නා රජහුගේ විමානයට ඇතුල්වූයේය.</div>
                </div>
                <div class="paragraph" para="267">
                    <span class="paranum">267</span>
                    <div class="bodytext">“චම්පෙය්‍ය නා රජහුගේ විමානයට කශීරජ ඇතුල් වූ කල්හි දිව්‍යවූ තූර්‍ය්‍යයෝ වාදනය කළාහුය. නාගකන්‍යාවෝද නැටුවාහුය.</div>
                </div>
                <div class="paragraph" para="268">
                    <span class="paranum">268</span>
                    <div class="bodytext">“නාගකන්‍යා සමූහයා විසින් හැසිරෙනලද ඒ විමානයට ප්‍රසන්නවූ කශීරජතෙම ගොඩනැංගේය. රජතෙම දිව්‍යවූ සඳුන් කල්ක ගල්වනලද හේත්තුවන පුවරු සහිතවූ රණින් කළ පුටුවෙක්හි හිඳගත්තේයයි වදාළේය.</div>
                </div>
                <div class="paragraph" para="269">
                    <span class="paranum">269</span>
                    <div class="bodytext">“ඒ කශී රජතෙම එහි අනුභවකොටද නැවත අභිරමණයකොටද, චම්පෙය්‍යක නම් නා රජුට මෙසේ කීයේය. පින්වත් නාරජ, ඔබගේ සූර්‍ය්‍යයාබඳු පැහැ ඇති පැහැ විහිදෙන්නාවූ මේ උතුම් විමානයෝ වෙත්. මෙබඳු විමානයක් මනුෂ්‍යලෝකයෙහි නැත්තේය. ඔබ කුමක් සඳහා තපස් කරන්නෙහිද හෙවත් පෙහෙවස් රකින්නෙහිද,</div>
                </div>
                <div class="paragraph" para="270">
                    <span class="paranum">270</span>
                    <div class="bodytext">“රන්වන් ආභරණ දමන්නාවූ මනාකොට හඳනාලද වස්ත්‍ර ඇත්තාවූ පබළු දළු වැනි වටවූ ඇඟිලි ඇති තඹවන් අතුල්පතුල්වලින් යුක්තවූ අලාමක වර්ණ ඇත්තාවූ ඒ නාග කන්‍යාවෝ දිව්‍යවූ පානය ගෙණ පොවත්. නාගරාජය, මනුෂ්‍ය ලෝකයෙහි මෙබන්දක් නැත්තේය. කුමක් සඳහා තපස් කරන්නෙහිද,</div>
                </div>
                <div class="paragraph" para="271">
                    <span class="paranum">271</span>
                    <div class="bodytext">“පුළුල් වරල්වලින් යුත් මත්ස්‍යයන් ඇති, උකුසු පක්ෂීන් විසින් පවත්වනලද නාද ඇති මනාතොටුපල ඇති ඒ මේ ගංගාවෝද ඇත්තාහ. නාරජ, මනුෂ්‍යලෝකයෙහි මෙබඳු වූවක් නැත්තේය. කුමක් සඳහා තපස්කරන්නෙහිද,</div>
                </div>
                <div class="paragraph" para="272">
                    <span class="paranum">272</span>
                    <div class="bodytext">“එම්බා නාගරාජය, දිව්‍යවූ කොස්වා ලිහිණිද, මොණරුද, හංසයෝද මිහිරිනාද ඇත්තාවූ කොව්ලෝද ගසින් ගසට මාරුවෙත්. මනුෂ්‍ය ලෝකයෙහි මෙබන්දක් නැත්තේය. කුමක් සඳහා තපස් කරන්නෙහිද,</div>
                </div>
                <div class="paragraph" para="273">
                    <span class="paranum">273</span>
                    <div class="bodytext">‘එම්බා නාගරාජය, පිපී ගියාවූ අඹද, සල්ද, එරහැන්දද, දඹද, ඇසළ ගස්ද, පළොල් ගස්ද ඇත්තාහ. මනුෂ්‍ය ලෝකයෙහි මෙබන්දක් නැත්තේය. කුමක් සඳහා පෙහෙවස් වසන්නෙහිද,</div>
                </div>
                <div class="paragraph" para="274">
                    <span class="paranum">274</span>
                    <div class="bodytext">“එම්බා නාරජ, ඒ මේ පොකුණුද හාත්පස දිව්‍යවූ සුගන්ධයෝ නිතර හමත්. මනුෂ්‍ය ලෝකයෙහි මෙබන්දක් නැත්තේය. කුමක් සඳහා තපස් කරන්නෙහිද,</div>
                </div>
                <div class="paragraph" para="275">
                    <span class="paranum">275</span>
                    <div class="bodytext">“මහරජ, මම පුත්‍රයන් හේතුකොටගෙණ පෙහෙවස් නොවසමි. ධනය හේතුකොටගෙණ ද නොවේ. ආයුෂය හේතු කොට ගෙණද, පෙහෙවස් නොවසමි. මනුෂ්‍යාත්මභාවය පතමින් ඒ කාරණයෙන් උත්සාහකොට පෙහෙවස් වසමියි කීයේය.</div>
                </div>
                <div class="paragraph" para="276">
                    <span class="paranum">276</span>
                    <div class="bodytext">“එම්බා මහරජ, නුඹ ලේවන් ඇස් ඇති නැසුවාවූ අන්තරා ඇති සරසනලද, කපනලද හිසකේ රැවුල් ඇති රත් සඳුනෙන් සුවඳ ගල්වනලද්දේ ගන්ධර්ව රාජයෙකු මෙන් දිශාවන් බබුළුවන්නෙහිය.</div>
                </div>
                <div class="paragraph" para="277">
                    <span class="paranum">277</span>
                    <div class="bodytext">“සියලු කාමසම්පත්තියෙන් යුක්තවූ මහත් ආනුභාව ඇත්තාවූ දිව්‍යමය ඍද්ධියට පැමිණියෙක්වෙහිය නාගරාජය, මේ කාරණය ඔබ විචාරමි මේ ලෝකයට වඩා මනුෂ්‍යලෝකය කුමකින් ශ්‍රෙෂ්ඨවේදැයි ඇසුවේය.</div>
                </div>
                <div class="paragraph" para="278">
                    <span class="paranum">278</span>
                    <div class="bodytext">“මහරජ්ජුරුවෙනි, මනුෂ්‍යලෝකය හැර අන් තැනෙක්හි පිරිසිදු වීමද ශීල සංයමයද නැත්තේය. එහෙයින් මමද මනුෂ්‍යාත්මයක් ලැබ ජාති ජරා මරණයන්ගේ කෙළවර කරන්නෙමියි තපස්කරමියි කීයේය.</div>
                </div>
                <div class="paragraph" para="279">
                    <span class="paranum">279</span>
                    <div class="bodytext">“නාගරාජය, යම් කෙනෙක් බොහෝ කරුණු සිතන්නාවූ බහුශ්‍රැතයෝ වෙද්ද, ඒකාන්තයෙන්ම එබඳුවූ සප්‍රාඥයෝ සෙවනය කටයුත්තාහුය. මම වනාහි නාග කන්‍යාවන්ද ඔබද දැක බොහෝවූ පින් කරන්නෙමියි කීයේය.</div>
                </div>
                <div class="paragraph" para="280">
                    <span class="paranum">280</span>
                    <div class="bodytext">“මහරජ, යම්කෙනෙක් බොහෝ කරුණු සිතන්නා වූ බහුශ්‍රැතයෝ වෙද්ද, ඒකාන්තයෙන්ම එබඳු සප්‍රාඥයෝ සේවනය කටයුත්තාහ. නුඹ වනාහි මේ නාගකන්‍යාවන්ද, මා ද, දැක බොහෝ වූ පින් කරවයි නාරජතෙම කීයේය.</div>
                </div>
                <div class="paragraph" para="281">
                    <span class="paranum">281</span>
                    <div class="bodytext">“මහරජ්ජුරුවෙනි, මාගේ මේ බොහෝවූ රත්රන් ද වේ තල්ගස් පමණ රත්‍රංගොඩවල්ද වෙත්. මෙයින් හැරගෙණ ගොස් ස්වර්ණමය ගෙවල් කරණු මැනව, රිදීවලින් ප්‍රාකාරයක්ද කරත්වා</div>
                </div>
                <div class="paragraph" para="282">
                    <span class="paranum">282</span>
                    <div class="bodytext">“වෛඩූර්‍ය්‍ය මිශ්‍රවූ මුතුවලින්ද, ගැල් පන්දහසක් මෙයින් හැරගෙණ ගොස් අන්තඃපුරයෙහිවූ භූමියෙහි අතුරත්වා. භූමිතොමෝ මඩ නැත්තී රජස් නැත්තීද වන්නේය.</div>
                </div>
                <div class="paragraph" para="283">
                    <span class="paranum">283</span>
                    <div class="bodytext">“රාජොත්තමය, ඉතා ශෝභමානවූ මෙබඳු උතුම් විමානයෙක්හි වාසය කරව, අලාමකවූ නුවණැත්ත සමාධියෙන් පිරීගියාවූ බරණැස් නුවර රාජ්‍යයද කරවයි නාරජ තෙම කීයේය.”</div>
                </div>
            </div>
            <div class="centre ct_sutta ending">චම්පෙය්‍යජාතකං දසමං.</div>
        </div>
        <div class="subhead ct_sutta" node-id="502411">
            <span class="subhead ct_sutta">507. මහාපලෝභන ජාතකය</span>
            <div class="subhead-contents">
                <div class="paragraph" para="284">
                    <span class="paranum">284</span>
                    <div class="bodytext">“සියලු කාම සම්පත්තීන් සමෘද්ධවූ කශී දනව්වෙහි රජහට මහත් ඍද්ධි ඇත්තාවූ දිව්‍යපුත්‍රයෙක් බ්‍රහ්ම ලෝකයෙන් චුතව පුත්‍රයෙක්ව උපන්නේය.</div>
                </div>
                <div class="paragraph" para="285">
                    <span class="paranum">285</span>
                    <div class="bodytext">“වස්තු කාම ක්ලෙශකාමයන්හි ආශාව හෝ කාම සංඥාව හෝ බ්‍රහ්මලෝකයෙහි විද්‍යමාන නොවේ. යම් කුමාරයෙක් ඒ බ්‍රහ්ම ලෝකයෙහි නිපදවනලද ධ්‍යාන සංඥාවෙන්ම යුක්ත වූයේද, හෙතෙම කාමසම්පත් පිළිකුල් කෙළේය.</div>
                </div>
                <div class="paragraph" para="286">
                    <span class="paranum">286</span>
                    <div class="bodytext">“ඔහුගේද අන්තඃපුරයෙහි පියා විසින් මනාකොට සාදවනලද ධ්‍යානාගාරයක් හෙවත් විවේකව වසන ගෙයක් වූයේය. හෙතෙම එහි විවේකයෙන් යුක්තව හුදකලාව රහසිගතව ධ්‍යාන කෙළේය.</div>
                </div>
                <div class="paragraph" para="287">
                    <span class="paranum">287</span>
                    <div class="bodytext">“ඒ රජතෙම මාගේ මේ එකම පුත්‍රයා කම්සැප අනුභව නොකෙරේයයි පුත්‍ර ශොකයෙන් පෙළුනේ වැළපුනේය.</div>
                </div>
                <div class="paragraph" para="288">
                    <span class="paranum">288</span>
                    <div class="bodytext">“යම්සේ මාගේ පුත්‍රයා කම්සැප කැමතිවන්නේද, මෙහි එබඳු කවර උපායක් හෝ වේද, කවරෙක් හෝ පළිබොධ කාරණයක් දනීද, කවරෙක් මාගේ පුත්‍රයා පොළඹවන්නේදැයි කීයේය.</div>
                </div>
                <div class="paragraph" para="289">
                    <span class="paranum">289</span>
                    <div class="bodytext">“ඒ අන්තඃපුරයෙහිම රූපයෙන් හා වර්ණයෙන් යුක්තවූ නැටීමට හා ගී කීමට දක්ෂවූ වීණාවාදනයෙහිද සමර්ථවූ කුමරියක් වූය.  ඕතොමෝ එහි රජු වෙත පැමිණ මෙය කීය.</div>
                </div>
                <div class="paragraph" para="290">
                    <span class="paranum">290</span>
                    <div class="bodytext">“ඉදින් මාගේ ස්වාමි පුරුෂයා වන්නේ නම් මම ඔහු පොළොඹවන්නෙමි කියායි. එසේ කියන්නාවූ ඒ කුමාරියට රජතෙම තීම ඔහු පොළොඹවා ගනුව, තීගේ ස්වාමි පුරුෂයා වන්නේයයි මෙය කීයේය.</div>
                </div>
                <div class="paragraph" para="291">
                    <span class="paranum">291</span>
                </div>
                <div class="paragraph" para="292">
                    <span class="paranum">292</span>
                    <div class="bodytext">“ඕතොමෝද, අන්තඃපුරයට ගොස් බොහෝවූ කාමයන්ගෙන් යුක්ත කොටසින් කාවදින්නාවූ ප්‍රේම උපදවන්නාවූ විසිතුරු ගාථාවන් කීහු.</div>
                </div>
                <div class="paragraph" para="293">
                    <span class="paranum">293</span>
                    <div class="bodytext">“ගායනා කරණු ලබන්නාවූ ඒ ස්ත්‍රියගේද ශබ්දය අසා මේ අනිර්ථිගන්ධ කුමාරයාට කාමරාගය උපන්නේය. හෙතෙම පිරිවර ජනයා විචාළේය.</div>
                </div>
                <div class="paragraph" para="294">
                    <span class="paranum">294</span>
                    <div class="bodytext">“මේ කවරෙකුගේ ශබ්දයෙක්ද ඒ කවරෙක් හෝ උස් පහත්කොට අනෙකප්‍රකාරවූ සිත් කාවදින්නාවූ ප්‍රේම උපදවන්නාවූ තවද මාගේ කනට සුව එළවන පරිදි කියා දැයි ඇසීය.</div>
                </div>
                <div class="paragraph" para="295">
                    <span class="paranum">295</span>
                    <div class="bodytext">“දෙවයන් වහන්ස, මෝතොමෝ ස්ත්‍රියක. මෝ තොමෝ මහත්වූ ක්‍රීඩාවක ඉදින් ඔබ කම්සැප අනුභව කරන්නේනම් එය වැඩි වැඩියක් කැමති වන්නාහුය.</div>
                </div>
                <div class="paragraph" para="296">
                    <span class="paranum">296</span>
                    <div class="bodytext">‘එසේනම් මොබට ඒවා නුදුරු තන්හි ගායනා කෙරේවා, සයනාගාරයට සමීපව මාගේ සමීපයෙහි ගායනා කෙරේවා.</div>
                </div>
                <div class="paragraph" para="297">
                    <span class="paranum">297</span>
                    <div class="bodytext">‘බිත්තියෙන් පිටත්හි ගායනාකොට ධ්‍යානාගාරයට ඇතුල්වූයේය. පිළිවෙළින් ඔහු වනයෙහිවූ ඇතෙකුමෙන් බැඳගත්තේය.</div>
                </div>
                <div class="paragraph" para="298">
                    <span class="paranum">298</span>
                    <div class="bodytext">“ඒ කුමාරයාට කාම රසය දැන ඊර්‍ෂ්‍යා ස්වභාවයක් හටගත්තේ මමම කාම සම්පත් අනුභව කරන්නෙමි කම් සැප විදින අන්පුරුෂයෙක් නොවේවායි.</div>
                </div>
                <div class="paragraph" para="299">
                    <span class="paranum">299</span>
                    <div class="bodytext">“ඉන්පසු කඩුවක්ගෙණ මිනිසුන් නසන්ට පටන් ගත්තේය. මමම තනිව කම්සැප විඳින්නෙමි. කම්සැප විඳින අන් පුරුෂයෙක් නොවේවායි.</div>
                </div>
                <div class="paragraph" para="300">
                    <span class="paranum">300</span>
                    <div class="bodytext">“ඉක්බිති දනව් වැස්සෝ සියල්ලෝ රැස්වූවාහු මොරගා කීහ. මහරජ, ඔබගේ මේ පුත්‍රතෙම නිරපරාධ ජනයා පෙළායයි.</div>
                </div>
                <div class="paragraph" para="301">
                    <span class="paranum">301</span>
                    <div class="bodytext">“රජතෙමේ ඔහුද මාගේ රට යම්තාක් වේද, ඒතාක් තැන තොප නොවිසිය යුතුයයි ස්වකීය රටින් පිට කෙළේය.</div>
                </div>
                <div class="paragraph" para="302">
                    <span class="paranum">302</span>
                    <div class="bodytext">“ඉන්පසු හෙතෙම භාර්‍ය්‍යාව හැරගෙණ මුහුදු වෙරළට පැමිණියේය. එහි පන්සලක්කොට වාසය කරන්නේ පල වැල පිණිස වනයටද පිවිසියේය.</div>
                </div>
                <div class="paragraph" para="303">
                    <span class="paranum">303</span>
                    <div class="bodytext">‘එකල්හි එහි සමුද්‍රය මතුමත්තෙහි තපස්වියෙක් ආයේය. හෙතෙම ආහාර වේලාව පැමිණි කල්හි ඒ කුමරුන්ගේ ගෙට ඇතුළුවිය.</div>
                </div>
                <div class="paragraph" para="304">
                    <span class="paranum">304</span>
                    <div class="bodytext">“ඒ තව්සාද කුමරුගේ භාර්‍ය්‍යාතොමෝ පොළඹවා ගත්තේය. ඇයගේ ඉතා දරුණු කීමක් බලව. ඒ තාපසතෙම බ්‍රහ්මචර්‍ය්‍යාවෙන් ගිලිහුනේ ඍද්ධියෙන්ද පිරිහුනේය.</div>
                </div>
                <div class="paragraph" para="305">
                    <span class="paranum">305</span>
                    <div class="bodytext">“රාජපුත්‍රතෙමේද, පලවැල සෙවීමෙන් වනයෙහි අලමුල් හා බොහෝවූ පලවැල කදකින් හැරගෙණ සවස් වේලෙහි අසපුවට පැමිණීයේය.</div>
                </div>
                <div class="paragraph" para="306">
                    <span class="paranum">306</span>
                    <div class="bodytext">“තාපසතෙමේද රජ කුමරු දැක මුහුදට ලංවිය. අහසින් යන්නෙමියි හෙතෙම මහමුහුදෙහි ගැලෙයි.</div>
                </div>
                <div class="paragraph" para="307">
                    <span class="paranum">307</span>
                    <div class="bodytext">“රාජපුත්‍රතෙමේද, මුහුදෙහි ගැලෙන්නාවූ තව්සා දැක ඔහුටම අනුකම්පාවෙන් මේ ගාථාවන් කීයේය.</div>
                </div>
                <div class="paragraph" para="308">
                    <span class="paranum">308</span>
                    <div class="bodytext">“නොබිඳෙනු ලබන්නාවූ ජලය මතුපිට තෙමේ සෘද්ධියෙන් අවුත් ස්ත්‍රීය හා එක්වීමට පැමිණ මහාසාගරයෙහි ගැලෙහිය.</div>
                </div>
                <div class="paragraph" para="309">
                    <span class="paranum">309</span>
                    <div class="bodytext">“මේ ස්ත්‍රීහු නම් කාමාවර්තයෙන් ආවර්තනය කරණ හෙයින් ආවර්තනීහ. මහත්වූ මායා ඇත්තාහ. බ්‍රහ්මචර්‍ය්‍යාව විනාශ කිරීමෙන් පුරුෂයන් අපාය ගල්වති. මෙය දැන නුවණැති පුරුෂතෙමේ ස්ත්‍රීන් දුරින්ම දුරුකරන්නේය.</div>
                </div>
                <div class="paragraph" para="310">
                    <span class="paranum">310</span>
                    <div class="bodytext">“කොතෙක් පුරුෂයෝත් මොවුන්ට පමණ නොවන හෙයින් අනලා නම්වූ මොලොක්වූ කථා ඇත්තාවූ නොපිර විය හැක්කාවූ ගංගාවන් හා සමානවූ ඒ ස්ත්‍රීහු තමන් වෙත, පැමිණියවුන් අපායයෙහි ගල්වතියි දැන එකී ස්ත්‍රින් නුවණැත්තේ දුරින්ම දුරුකරන්නේය.</div>
                </div>
                <div class="paragraph" para="311">
                    <span class="paranum">311</span>
                    <div class="bodytext">“මේ ස්ත්‍රීහු සිය කැමැත්තෙන් හෝ වස්තුව හේතු කොටගෙණ හෝ යම් පුරුෂයෙකු සේවණය කෙරෙද්ද, ස්වකීය ස්ථානය දවන්නාවූ ගින්න මෙන් වහා ඒ සේවනය කළහු දවත්.</div>
                </div>
                <div class="paragraph" para="312">
                    <span class="paranum">312</span>
                    <div class="bodytext">“රජ කුමරුගේ වචනය අසා තපස්වීහට කාමයන්හි කලකිරීම වූයේය. හෙතෙම පළමු තිබූ ධ්‍යාන මාර්ගය ලැබ අහසින් යයි.</div>
                </div>
                <div class="paragraph" para="313">
                    <span class="paranum">313</span>
                    <div class="bodytext">“රාජ පුත්‍රතෙමේද අහසින් යන්නාවූ ඍෂීහු දැක කලකිරීම ලැබුයේය. ප්‍රාඥාවූ හෙතෙම ප්‍රව්‍රජ්‍යාව කැමති වූයේය.</div>
                </div>
                <div class="paragraph" para="314">
                    <span class="paranum">314</span>
                    <div class="bodytext">“ඉක්බිති හෙතෙම පැවිදිව කාම රාගය දුරු කෙළේය. කාම රාගය දුරුකොට බඹලොව උපන්නේයයි වදාළේය.”</div>
                </div>
            </div>
            <div class="centre ct_sutta ending">මහාපලොභනජාතකං එකාදසමං.</div>
        </div>
        <div class="subhead ct_sutta" node-id="502412">
            <span class="subhead ct_sutta">508. පඤ්ච පණ්ඩිත ජාතකය</span>
            <div class="subhead-contents">
                <div class="paragraph" para="315">
                    <span class="paranum">315</span>
                    <div class="bodytext">එය මහා උම්මග්ග ජාතකයෙහි ප්‍රකාශ වන්නේය.</div>
                </div>
                <div class="paragraph" para="316">
                    <span class="paranum">316</span>
                </div>
                <div class="paragraph" para="317">
                    <span class="paranum">317</span>
                </div>
                <div class="paragraph" para="318">
                    <span class="paranum">318</span>
                </div>
                <div class="paragraph" para="319">
                    <span class="paranum">319</span>
                </div>
                <div class="paragraph" para="320">
                    <span class="paranum">320</span>
                </div>
                <div class="paragraph" para="321">
                    <span class="paranum">321</span>
                </div>
                <div class="paragraph" para="322">
                    <span class="paranum">322</span>
                </div>
                <div class="paragraph" para="323">
                    <span class="paranum">323</span>
                </div>
                <div class="paragraph" para="324">
                    <span class="paranum">324</span>
                </div>
                <div class="paragraph" para="325">
                    <span class="paranum">325</span>
                </div>
                <div class="paragraph" para="326">
                    <span class="paranum">326</span>
                </div>
                <div class="paragraph" para="327">
                    <span class="paranum">327</span>
                </div>
                <div class="paragraph" para="328">
                    <span class="paranum">328</span>
                </div>
                <div class="paragraph" para="329">
                    <span class="paranum">329</span>
                </div>
                <div class="paragraph" para="330">
                    <span class="paranum">330</span>
                </div>
                <div class="paragraph" para="331">
                    <span class="paranum">331</span>
                </div>
                <div class="paragraph" para="332">
                    <span class="paranum">332</span>
                </div>
                <div class="paragraph" para="333">
                    <span class="paranum">333</span>
                </div>
                <div class="paragraph" para="334">
                    <span class="paranum">334</span>
                </div>
                <div class="paragraph" para="335">
                    <span class="paranum">335</span>
                </div>
                <div class="paragraph" para="336">
                    <span class="paranum">336</span>
                </div>
            </div>
            <div class="centre ct_sutta ending">පඤ්චපණ්ඩිතජාතකං ද්වාදසමං.</div>
        </div>
        <div class="subhead ct_sutta" node-id="502413">
            <span class="subhead ct_sutta">509. හත්ථිපාල ජාතකය</span>
            <div class="subhead-contents">
                <div class="paragraph" para="337">
                    <span class="paranum">337</span>
                    <div class="bodytext">“ශ්‍රෙෂ්ඨ වර්ණ ඇති මහත්වූ ජටාවක් ඇති තවුස්පිරිකර දරන්නාවූ මැලියම් සහිත දත් ඇති රජසින් යුත් හිස ඇති බ්‍රාහ්මණයෙකු ඒකාන්තයෙන් බොහෝ කලකින් දකිමි.</div>
                </div>
                <div class="paragraph" para="338">
                    <span class="paranum">338</span>
                    <div class="bodytext">“සුචරිත ධර්ම කොටස්හි ඇළුනාවූ කසට වත් හැන්දාවූ වැහැරි සිවුරක් පෙරවූ ඍෂිවරයෙකු ඒකාන්තයෙන් බොහෝ කලකින් දකිමි.</div>
                </div>
                <div class="paragraph" para="339">
                    <span class="paranum">339</span>
                    <div class="bodytext">“පින්වත්තෙමේ අපගේ ආසනද ජලයද පය ගල්වන දේද, පිළිගනීවා මෙ ආසනාදී පිදිය යුතු දෑ පින්වත්හු විචාරමු. පිනවත්තෙමේ අපගේ මේ පිදිය යුතු දේ පිළිගැණීම කෙරේවායි (හත්ථිපාල කුමාරතෙම කීයේය.)</div>
                </div>
                <div class="paragraph" para="340">
                    <span class="paranum">340</span>
                    <div class="bodytext">“පුත්‍රය, වේදයන් හදාරා වස්තුව සොයාගෙණ පුත්‍රයන් ගෘහයෙහි පිහිටුවා ගන්ධයන්ද රසයන්ද සියලු කම්සැප අනුභව කොට මහළු කල්හි වනයට යාම සුදුසුවේ. එසේවූ තපස්වීතෙම බුද්ධාදීන් විසින් පසස්නා ලද්දේයයි (පියවූ බ්‍රාහ්මණතෙම කීයේය.)</div>
                </div>
                <div class="paragraph" para="341">
                    <span class="paranum">341</span>
                    <div class="bodytext">“වේදයෝ සත්‍ය නොවෙත් හෙවත් නිෂ්ඵලවෙත්. වස්තු ලාභයද නිෂ්ඵලවේ. පුත්‍රයන් ලැබීමෙන් ජරාව නොනසත්. ස්කන්ධයන්ගෙන්ද රසයන්ගෙන්ද සෙසු අරමුණු වලින්ද මිදීමම සත්පුරුෂයෝ කියත්. ස්වකීය කර්මයෙන්ම ඵලය ඉපදීම වේයයි කීයේය.</div>
                </div>
                <div class="paragraph" para="342">
                    <span class="paranum">342</span>
                    <div class="bodytext">“ඒකාන්තයෙන්ම නුඹගේ මේ කීම සැබව, ස්වකීය කර්මයෙන්ම ඵලයාගේ නිෂ්පත්තිය වේ. ජරාවට ගියාවූද නුඹගේ මේ මව්පියෝ අව්රුදු සියයක් නීරෝගවූ තා දකින්නාහුයයි රජතෙම කීයේය.</div>
                </div>
                <div class="paragraph" para="343">
                    <span class="paranum">343</span>
                    <div class="bodytext">“මහරජ, යමෙකුගේ මරණය හා මිත්‍ර ධර්මයක් වන්නේද, නරවීර ශ්‍රෙෂ්ඨය, යමෙකුගේ ජරාව හා මිත්‍රකම වන්නේද, යමෙක් හෝ මම කිසිකලෙකත් නොමැරෙන්නෙමියි දන්නේද එබඳු වූවෙකු වර්ෂ සියයක් නීරෝගවූවහු දක්නාහුය.</div>
                </div>
                <div class="paragraph" para="344">
                    <span class="paranum">344</span>
                    <div class="bodytext">“යම්සේ පුරුෂයෙක් ගඟ දියෙහි නැවක් ඉදින් කම්පා කෙරේනම් හෙවත් පැදගෙණ යා නම් ඉවුරට පැමිණේද, එපරිද්දෙන්ම ව්‍යාධියද ජරාවද නිරන්තරයෙන් සත්වයා මරුවාගේ වසඟයට පමුණුවත්යයි කුමාරතෙම කීයේය.</div>
                </div>
                <div class="paragraph" para="345">
                    <span class="paranum">345</span>
                    <div class="bodytext">“කාමයෝ ඇලෙන හෙයින් පංක නම් මඩකට බඳු උපමා ඇත්තාහුද, කාමයෝ ගැලෙන හෙයින් පලිප නම් ගොහොරු මඩකට බඳු උපමා ඇත්තාහුද, සිත් හැරගන්නාහුද, එතෙර කළ නොහැක්කාහුද, මරුවාට යටත්වූවාහුද වෙත්. මෙබඳු කාම සංඛ්‍යාත ඇලෙන මඩෙහිද ගැලෙන මඩෙහිද ගැලුනාවූ ලාමක චිත්ත ස්වභාව ඇත්තේ පාර සංඛ්‍යාත නිවණට නොපැමිණිය හැක්කාහු වෙත්.</div>
                </div>
                <div class="paragraph" para="346">
                    <span class="paranum">346</span>
                    <div class="bodytext">“මහරජ, මාගේ මේ ආත්ම භාවයතෙම පෙර අස්ගොව්වන් සමග රෞද්‍රකම් කෙළේය. ඒ මෙම එහි විපාක ගන්නා ලද්දෙමි. මට එයින් මිදීමෙක් නැත්තේය. දැන් කාය වාක් ද්වාරයන් අවුරාගෙණ එය ආරක්ෂා කරන්නෙමි. කවර හෙයකින්ද මාගේ මේ ආත්මයතෙම නැවත රෞද්‍රකම් නොකෙරේවායි.</div>
                </div>
                <div class="paragraph" para="347">
                    <span class="paranum">347</span>
                    <div class="bodytext">“මහරජ යම්සේ පුරුෂයෙක්තෙම නැතිවූ ගවයෙකු නොදක්නේ වනයෙහි සොයාද, ඒ සුකාරී නම් රජ, මෙපරිද්දෙන් මාගේ ප්‍රව්‍රජ්ජ්‍යා සංඛ්‍යාත අර්ථයතෙම නැතිවූයේ වෙයි. මහරජ, ඒ මම අද කෙසේ එය නොසොයන්නෙම්දැයි කීයේය.</div>
                </div>
                <div class="paragraph" para="348">
                    <span class="paranum">348</span>
                    <div class="bodytext">“මහරජ, අද කටයුතු දෙය හෙට යයි කල්දමන පුරුෂතෙම පිරිහේ. අනිද්දා යයිද පිරිහේ. යමක් නොපැමිණියේද, මෙය නැත්තේයයි දැන උපන්නාවූ කුසල් අදහස කවර නම් පණ්ඩිතයෙක් දුරු කරන්නේදැයි ගෝපාල කුමාරතෙම කීයේය.</div>
                </div>
                <div class="paragraph" para="349">
                    <span class="paranum">349</span>
                    <div class="bodytext">“මහරජ, හාවභාව ලීලා විලාසයෙන් මත්වූවක් මෙන් හැසිරෙන්නාවූ දුනුකේ මල්පෙති බඳු ඇස් ඇත්තාවූ තරුණ කුමරියක් දකිමි. කාම සම්පත් අනුභව නොකළාවූ පළමු වයස්හි සිටියාවූ ඒ කුමරිය මෘත්‍යු මාරයා හැර ගෙණයේ.</div>
                </div>
                <div class="paragraph" para="350">
                    <span class="paranum">350</span>
                    <div class="bodytext">“තරුණවූ මනාව හටගත්තාවූ ශෝභන මුඛයක් ඇත්තාවූ මනා දර්ශනයෙන් යුක්තවූ රන්වන් පැහැවූ තරුණ කොමොඩු කෙසරු මෙන් ගැවසීගත් රැවුල ඇත්තාවූ කුමාරයෙක්වේද, (ඔහුද මරුවා හැරගෙණ යේ) ඉන් පළමුවම ගෘහයද කාමයන්ද හැර පැවිදිවන්නෙමි. දේවයන් වහන්ස, මට අවසර දුන මැනවැයි අජපල් කුමාරතෙම කීයේය.</div>
                </div>
                <div class="paragraph" para="351">
                    <span class="paranum">351</span>
                    <div class="bodytext">“අතුවලින් වෘක්ෂය යන නාමය ලබයි. පිරිහී ගිය අතු ඇත්ත වනාහි කණුවයයි කියත්. පින්වත් වාසෙට්ඨ ගොත්‍ර ඇති බැමිණිය පහව ගියාවූ පුත්‍රයන් ඇති මට දැන් පිඬු සිඟා යාමට හෙවත් පැවිදිවීමට සුදුසු කල් වේයයි පුරෝහිත බ්‍රාහ්මණතෙම් කීයේය.</div>
                </div>
                <div class="paragraph" para="352">
                    <span class="paranum">352</span>
                    <div class="bodytext">“අහසෙහි නොගෑවෙමින් යන්නාවූ කොස්වා ලිහිණින් මෙන්ද වර්ෂා ඍතුහුගේ අවසානයෙහි අදිනලද දැල පලාගෙණ යන්නාවූ හංසයන් මෙන්ද මාගේ පුත්‍රයෝද ස්වාමියාද කාම සම්පත් නමැති දැල බිඳගෙණ යෙත්. ඒ මම කෙසේ නම් දරුවන් ගිය අනුව නොයන්නෙම් දැයි බැමිණි කීවාය.</div>
                </div>
                <div class="paragraph" para="353">
                    <span class="paranum">353</span>
                    <div class="bodytext">“මේ ගිජුලිහිණි පක්ෂීහු මස් අනුභව කොටද වමාරාද බැහැර යෙත්. යම් කෙනෙකුන් අනුභව කොට නොවැමෑරුවාහුද, ඔව්හු මාගේ අතට පැමිණියාහුය.</div>
                </div>
                <div class="paragraph" para="354">
                    <span class="paranum">354</span>
                    <div class="bodytext">“බ්‍රාහ්මණතෙම කාම සම්පත් වැමෑරුවේය. ඒ සම්පත් ඔබ පසුව අනුභව කරන්නෙහිය. මහරජ, වැමෑරූ දෙය අනුභව කරන්නාවූ යම් පුරුෂයෙක් වේද හෙතෙම බුද්ධාදී පණ්ඩිතයන් විසින් පැසසිය යුතු නොවේයයි. (අග මෙහෙසිය කීවාය.)</div>
                </div>
                <div class="paragraph" para="355">
                    <span class="paranum">355</span>
                    <div class="bodytext">“ඇලෙන මඩෙහිද ගැලෙන මඩෙහිද ගැලුනාවූ දුර්වල පුරුෂයෙකු බල ඇත්තෙක් යම්සේ ගොඩ ලන්නේද, මෙපරිද්දෙන්ම පින්වත් පඤ්චාල රාජධීතාව ඔබ මා මනාව කියන ලද ගාථාවලින් කාම නමැති මඩෙන් උද්ධරණය කෙළේයයි රජතෙම කීයේය.</div>
                </div>
                <div class="paragraph" para="356">
                    <span class="paranum">356</span>
                    <div class="bodytext">“දිශාධිපතිවූ ඒ සුකාරී නම් මහරජතෙම මෙය කියා බැමි සිඳගත් හස්තියෙකු මෙන් රට හැර පැවිදිවූයේය.</div>
                </div>
                <div class="paragraph" para="357">
                    <span class="paranum">357</span>
                    <div class="bodytext">“නරවීර ශ්‍රෙෂ්ඨවූ රජතෙමේද රාජ්‍යය හැර ප්‍රව්‍රජ්ජ්‍යාව කැමතිවූයේය. ඔබද අපට රජ මෙන් වෙව. අප විසින් රක්නා ලද්දී රාජ්‍යය අනුශාසනා කරවයි. (මහජන තෙම දේවියට කීයේය.)</div>
                </div>
                <div class="paragraph" para="358">
                    <span class="paranum">358</span>
                    <div class="bodytext">“නරවීර ශ්‍රෙෂ්ඨවූ රජතෙමේද රාජ්‍යය හැර පැවිදි වීම කැමතිවිය. මමද සිත්කළුවූ කාමයන් හැර ලෝකයෙහි තනිවම හැසිරෙන්නෙමි.</div>
                </div>
                <div class="paragraph" para="359">
                    <span class="paranum">359</span>
                </div>
                <div class="paragraph" para="360">
                    <span class="paranum">360</span>
                    <div class="bodytext">“පෙරවරු ආදී කාලයෝ ඉක්ම යත්. රාත්‍රීහු ආයු සංස්කාරාදිය ගෙවමින් ඉක්මයත්. ප්‍රථම වයස් ආදීවූ වයස පිළිබඳ කොටස් පිළිවෙලින් හැර දමත්. මමද සිත්කළුවූ කාමයන් හැර ලෝකයෙහි තනිව හැසිරෙන්නෙමි.</div>
                </div>
                <div class="paragraph" para="361">
                    <span class="paranum">361</span>
                    <div class="bodytext">“පෙරවරු ආදී කාලයෝ ඉක්ම යත්. රාත්‍රීහු ආයු සංස්කාරාදිය ගෙවමින් තරණය කරත්. ප්‍රථමාදී වයස් කොටස් පිළිවෙලින් හරිත්. මමද තුබු තුබූ පරිදි කාම සම්පත් හැරදමා ලෝකයෙහි තනිවම හැසිරෙන්නෙමි.</div>
                </div>
                <div class="paragraph" para="362">
                    <span class="paranum">362</span>
                    <div class="bodytext">“පෙරවරු ආදී කාලයෝ ඉක්ම යත්. රාත්‍රීහු ආයු සංස්කාරාදිය ගෙවමින් තරණය කෙරෙත්. ප්‍රථමාදී වයස් කොටස් පිළිවෙලින් දුරු කෙරෙත් මමද සිහිල්වූවා. සියලු රාගාදී සංගයන් ඉක්මවා ලෝකයෙහි තනිවම හැසිරෙන්නෙමියි දේවී තොමෝ කීවායයි වදාළේය.”</div>
                </div>
            </div>
            <div class="centre ct_sutta ending">හත්ථිපාලජාතකං තෙරසමං.</div>
        </div>
        <div class="subhead ct_sutta" node-id="502414">
            <span class="subhead ct_sutta">510. අයොඝර ජාතකය</span>
            <div class="subhead-contents">
                <div class="paragraph" para="363">
                    <span class="paranum">363</span>
                    <div class="bodytext">“සත්වතෙම පළමු යම් එක් රැයක් මාතෘ ගර්භයෙහි වාසය කෙරේද, හෙතෙම වලාකුලක් හටගත්තාක් මෙන්ම සයනය කෙරෙයි. හෙතෙම ගමන් කරන්නේ පෙරලා නොනවතියි.</div>
                </div>
                <div class="paragraph" para="364">
                    <span class="paranum">364</span>
                    <div class="bodytext">“යුද්ධ කරණු ලබන්නාවූද බලයෙන් යුක්තවූද මනුෂ්‍යයෝ නොම නොදිරත්. නොම නොමියෙත්. ඒ සියල්ලම ජාති ජරාවන්ගෙන් උපද්‍රැතය. එහෙයින් මම ධර්මයෙහි හැසිරෙමියි මට මේ සිත උපදියි.</div>
                </div>
                <div class="paragraph" para="365">
                    <span class="paranum">365</span>
                    <div class="bodytext">“ඉතා බිහිසුනු ස්වභාව ඇති සිව්රඟ සෙනග ගෙණ සමහර රජහු බළාත්කාර කම්කොට ජය ගනිත්. මරහුගේ සෙනඟ ජයගන්ට නොහැකිවෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="366">
                    <span class="paranum">366</span>
                    <div class="bodytext">“ඇතුන් විසින්ද අසුන් විසින්ද රථවලින්ද පාබල සෙනඟින්ද පිරිවරණ ලද්දාවූ සමහරු සතුරන්ගෙන් මිදෙනු ලැබෙත්. ඔව්හු මරුවාගෙන් මිදෙන්ට නොහැකිවෙත්. ඒ කාරණයෙන් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="367">
                    <span class="paranum">367</span>
                    <div class="bodytext">“ඇතුන්ගෙන්ද අසුන්ගෙන්ද රථවලින්ද පාබල සෙනඟින්ද යුක්තවූ ශූරවූ රජවරු පසමිතුරන්ගේ නුවරවල් බිඳිත්. පසමිතුරන් නසත්. මරහු නසන්ට නොහැකිවෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="368">
                    <span class="paranum">368</span>
                    <div class="bodytext">“තුන් තැනෙක්හි බිඳී මද ගලන්නාවූ මත්ත හස්තීහු නගරයන් මඩිත්. ජනයා නසත්. මරහු මඩින්ට නොහැකි වෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="369">
                    <span class="paranum">369</span>
                    <div class="bodytext">“ධෛර්‍ය්‍යවත්වූ කළ පුරුද්ද ඇත්තාවූද ඊතල දුර විදින්නාවූද ඉලක්කය නොවරදවා විදින්නාවූ ධනුර්ධරයෝ වෙත්. ඔව්හුද මරහු විදින්ට නොහැකිවෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="370">
                    <span class="paranum">370</span>
                    <div class="bodytext">“පර්වත වනාන්තර සහිතවූ මහවීල් සතද ක්ෂයවී යෙත්. දීර්ඝ කාලයකින් ඒ සියල්ලම ක්ෂයවනු ලැබේ. ඒ සියල්ලම නස්නා කාලයට පැමිණ බිඳෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="371">
                    <span class="paranum">371</span>
                    <div class="bodytext">“මෙසේම මනුෂ්‍යයන්ද ස්ත්‍රීන්ද යන සියලු සතුන්ගේ මෙලොව ජීවිතය චඤ්චලවේ. සුරාධූර්තයෙකුගේ වස්ත්‍රය මෙන්ද ගං ඉවුරෙහි හටගත් ගසක් මෙන්ද සත්වයන්ගේ ජීවිතය ස්ථිර නොවේ. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="372">
                    <span class="paranum">372</span>
                    <div class="bodytext">“ළදරුවූද මහළුවූද ස්ත්‍රීහුද පුරුෂයෝද ඒ දෙපස අතරසිටි පුරුෂයෝද යන සත්වයෝ ගස්වල ගෙඩිමෙන් ශරීර භෙදයෙන් වැටෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="373">
                    <span class="paranum">373</span>
                    <div class="bodytext">“මේ සත්වයන්ගේ වයස කළුවර පක්ෂයෙහි පිරිහී ශුක්ළ පක්ෂයෙහි වැඩෙන්නාවූ සඳ මෙන් නොවේ. යමක් ඉක්ම ගියේද, දැන් එය ගියේම වේ. ජරාවෙන් ජීර්ණවූවහුගේ වනාහි කාම ගුණයන්හි ඇල්මක් නැත්තේය. ඒ නිසා හට ගන්නා සැපයක් නම් කොයින්ද, එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="374">
                    <span class="paranum">374</span>
                    <div class="bodytext">“යක්ෂයෝය, පංශු පිශාචකයෝය. තවද ප්‍රෙතයෝය යන ඔව්හු කිපියාහුද, මිනිසුන් ආශ්වාස කිරීමෙන් නසත්, හෙවත් මිනිසුන්ට වැහෙත්. මරහු ආශ්වාස කිරීම වශයෙන් නසන්ට නොහැකි වෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="375">
                    <span class="paranum">375</span>
                    <div class="bodytext">“යක්ෂයන්ද පාංශු පිශාචයන්ද තවද ප්‍රෙතයන්ද යන කිපුනාවූද ඔවුන් බලිකර්ම වශයෙන් ක්ෂමා කිරීම හෙවත් සතුටුකිරීම කරත්. මරුවා සතුටු කිරීම නොකරත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="376">
                    <span class="paranum">376</span>
                    <div class="bodytext">රාජාපරාධ කරන්නවුන්ද ජනයා පෙළන්නවුන්ද රාජ්‍යය දූෂ්‍ය කරන්නවුන්ද රජවරු දෝෂය දැන දඬුවම් කරත්. මරුහට දඬුවම් කරන්ට නොහැකිවෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="377">
                    <span class="paranum">377</span>
                    <div class="bodytext">රාජාපරාධ කරන්නාවූද රාජ්‍යය දූෂ්‍ය කරන්නාවූද ජනයා පෙළන්නාවූද ඔව්හු රජුන් පහදවා ගැණීමට ලබත්. මරහුගේ පහදවාගැණීම නොකරත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="378">
                    <span class="paranum">378</span>
                    <div class="bodytext">“ක්ෂත්‍රියයෙක කියාද බ්‍රාහ්මණයෙක කියාද ආඪ්‍යයෝය කියාද බල ඇත්තේය කියාද තෙජස් ඇත්තේය කියාද මාත්‍යු රාජයාගේ අපේක්ෂාවක් නැත්තේය. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="379">
                    <span class="paranum">379</span>
                    <div class="bodytext">“සිංහයෝද ව්‍යාඝ්‍රයෝද තවද දිවියෝද බළාත්කාරයෙන් අල්වාගෙණ කම්පනය කරමින් මිනිසුන් කත්. ඔව්හුද මාරයා අල්ලා කන්ට නොහැකිවෙත්, එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="380">
                    <span class="paranum">380</span>
                    <div class="bodytext">“මායාකාරයෝ නෘත්‍යස්ථාන මධ්‍යයෙහි මායා කරන්නාහු එකෙනෙහි ජනයාගේ ඇස් මුළා කරත්. ඔව්හුද මරුවා මුළාකරන්ට නොහැකිවෙත්. එහෙයින් ධර්මයෙහි හැසිරෙමියි, මට මේ සිතවේ.</div>
                </div>
                <div class="paragraph" para="381">
                    <span class="paranum">381</span>
                    <div class="bodytext">“කිපුනාවූ උග්‍රවූ තේජස් ඇති ඒ සර්පයෝද මිනිසුන් දෂ්ට කෙරෙත්. මරණයටද පමුණුවත්. ඔව්හුද මරහු දෂ්ට කරන්ට නොහැකිවෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="382">
                    <span class="paranum">382</span>
                    <div class="bodytext">“කිපියාවූ සර්පයෝ යමෙකු දෂ්ට කෙරෙද්ද, විෂ වෛද්‍යයෝ ඔවුන්ගේ විෂ නසත්. මරහු දෂ්ට කළ විෂ නො නසත්, එහෙයින් ධර්මයෙහි හැසිරෙමියි. මට මේ සිතවේ.</div>
                </div>
                <div class="paragraph" para="383">
                    <span class="paranum">383</span>
                    <div class="bodytext">“ධම්මන්තරී නම්වූද වේතරණී නම්වූද භෝජ නම්වූද මේ වෛද්‍යයෝ සර්පයන්ගේ විෂ නසා එසේම ඔව්හුද කාලක්‍රියා කළාහුයයි අසනු ලැබෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="384">
                    <span class="paranum">384</span>
                    <div class="bodytext">“ඝෝර නම් විද්‍යාව හදාරණු ලබන්නාවූ විද්‍යාධරයෝ ඖෂධවලින් සතුරන්ගේ නොදැක්මට පැමිණෙත්. මෘත්‍යු රාජයාගේ නොදැක්මට නොපැමිණෙත්. එහෙයින් ධර්මයෙහි හැසිරෙමියි මට මේ සිතවේ.</div>
                </div>
                <div class="paragraph" para="385">
                    <span class="paranum">385</span>
                    <div class="bodytext">“සුචරිත ධර්මයතෙම ඒකාන්තයෙන් ධර්මයෙහි හැසිරෙන පුද්ගලයා රකියි. මනාව පුරුදු කළාවූ සුචරිත ධර්මය තෙම සැපය එළවයි. මනාව පුරුදු කළාවූ සුචරිත ධර්මයෙහි මේ ආනිශංසවේ. ධර්මයෙහි හැසිරෙන සුළු පුද්ගලතෙමේ උත්පත්ති වශයෙන් දුර්ගතියට නොපැමිණේ.</div>
                </div>
                <div class="paragraph" para="386">
                    <span class="paranum">386</span>
                    <div class="bodytext">“කුශල ධර්මයද අකුශල ධර්මයද යන දෙක සමාන විපාක ඇත්තාහු නොවෙත්. අධර්මයතෙම නරකයට පමුණුවයි. කුශලධර්මය තෙමේ ප්‍රතිසන්ධි වශයෙන් සුගතියට පමුණුවායයි මහසත්තෙමේ ධර්මදෙශනා කෙළේයයි වදාළේය.”</div>
                </div>
            </div>
            <div class="centre ct_sutta ending">අයොඝරජාතකං චුද්දසමං.</div>
        </div>
    </div>
    <div class="centre ct_nipatha ending">වීසතිනිපාතං නිට්ඨිතං.</div>
    <div class="paragraph udana" para="udana"></div>
</div>
<!--pulled up-->