<div class="chapter ct_sutta" node-id="17160">
    <span class="chapter ct_sutta">7. ලක්ඛණසුත්තං</span>
    <div class="chapter-contents">
        <div class="subhead ct_sutta_section" node-id="17161">
            <span class="subhead ct_sutta_section">ද්වත්තිංසමහාපුරිසලක්ඛණානි</span>
            <div class="subhead-contents">
                <div class="paragraph" para="198">
                    <span class="paranum">198</span>
                    <div class="bodytext"> එවං 
                        <pb ed="P" n="3.0142"/>
                        <pb ed="M" n="3.0117"/>
                        <pb ed="V" n="3.0106"/>
                        <pb ed="T" n="3.0157"/> මෙ සුතං - එකං සමයං භගවා සාවත්ථියං විහරති ජෙතවනෙ අනාථපිණ්ඩිකස්ස ආරාමෙ. තත්‍ර ඛො භගවා භික්ඛූ ආමන්තෙසි - ‘‘භික්ඛවො’’ති. ‘‘භද්දන්තෙ’’ති 
                        <span class="note">(භදන්තෙති (සී. ස්‍යා. පී.))</span> තෙ භික්ඛූ භගවතො පච්චස්සොසුං. භගවා එතදවොච -
                    </div>
                </div>
                <div class="paragraph" para="199">
                    <span class="paranum">199</span>
                    <div class="bodytext"> ‘‘ද්වත්තිංසිමානි, භික්ඛවෙ, මහාපුරිසස්ස මහාපුරිසලක්ඛණානි, යෙහි සමන්නාගතස්ස මහාපුරිසස්ස ද්වෙව ගතියො භවන්ති අනඤ්ඤා. සචෙ අගාරං අජ්ඣාවසති, රාජා හොති චක්කවත්තී ධම්මිකො ධම්මරාජා චාතුරන්තො විජිතාවී ජනපදත්ථාවරියප්පත්තො සත්තරතනසමන්නාගතො. තස්සිමානි සත්ත රතනානි භවන්ති; සෙය්‍යථිදං, චක්කරතනං හත්ථිරතනං අස්සරතනං මණිරතනං ඉත්ථිරතනං ගහපතිරතනං පරිණායකරතනමෙව සත්තමං. පරොසහස්සං ඛො පනස්ස පුත්තා භවන්ති සූරා වීරඞ්ගරූපා පරසෙනප්පමද්දනා. සො ඉමං පථවිං සාගරපරියන්තං අදණ්ඩෙන අසත්ථෙන ධම්මෙන අභිවිජිය අජ්ඣාවසති. සචෙ ඛො පන අගාරස්මා අනගාරියං පබ්බජති, අරහං හොති සම්මාසම්බුද්ධො ලොකෙ විවට්ටච්ඡදො 
                        <span class="note">(විවටච්ඡදො (ස්‍යා. ක.), විවත්තච්ඡදො (සී. පී.))</span>.
                    </div>
                </div>
                <div class="paragraph" para="200">
                    <span class="paranum">200</span>
                    <div class="bodytext"> ‘‘කතමානි ච තානි, භික්ඛවෙ, ද්වත්තිංස මහාපුරිසස්ස මහාපුරිසලක්ඛණානි, යෙහි සමන්නාගතස්ස මහාපුරිසස්ස 
                        <pb ed="P" n="3.0143"/> ද්වෙව ගතියො භවන්ති අනඤ්ඤා? සචෙ අගාරං අජ්ඣාවසති, රාජා හොති චක්කවත්තී...පෙ.... සචෙ ඛො පන අගාරස්මා අනගාරියං පබ්බජති, අරහං හොති සම්මාසම්බුද්ධො 
                        <pb ed="T" n="3.0158"/> ලොකෙ විවට්ටච්ඡදො.
                    </div>
                    <div class="bodytext">‘‘ඉධ, භික්ඛවෙ, මහාපුරිසො සුප්පතිට්ඨිතපාදො හොති. යම්පි, භික්ඛවෙ, මහාපුරිසො සුප්පතිට්ඨිතපාදො හොති, ඉදම්පි, භික්ඛවෙ, මහාපුරිසස්ස මහාපුරිසලක්ඛණං භවති.</div>
                    <div class="bodytext">‘‘පුන 
                        <pb ed="V" n="3.0107"/> චපරං, භික්ඛවෙ, මහාපුරිසස්ස හෙට්ඨාපාදතලෙසු චක්කානි ජාතානි හොන්ති සහස්සාරානි සනෙමිකානි සනාභිකානි සබ්බාකාරපරිපූරානි 
                        <span class="note">(සබ්බාකාරපරිපූරානි සුවිභත්තන්තරානි (සී. පී.))</span>. යම්පි 
                        <pb ed="M" n="3.0118"/>, භික්ඛවෙ, මහාපුරිසස්ස හෙට්ඨාපාදතලෙසු චක්කානි ජාතානි හොන්ති සහස්සාරානි සනෙමිකානි සනාභිකානි සබ්බාකාරපරිපූරානි, ඉදම්පි, භික්ඛවෙ, මහාපුරිසස්ස මහාපුරිසලක්ඛණං භවති.
                    </div>
                    <div class="bodytext">‘‘පුන චපරං, භික්ඛවෙ, මහාපුරිසො ආයතපණ්හි හොති...පෙ.... දීඝඞ්ගුලි හොති... මුදුතලුනහත්ථපාදො හොති... ජාලහත්ථපාදො හොති... උස්සඞ්ඛපාදො හොති... එණිජඞ්ඝො හොති... ඨිතකොව අනොනමන්තො උභොහි පාණිතලෙහි ජණ්ණුකානි පරිමසති පරිමජ්ජති... කොසොහිතවත්ථගුය්හො හොති... සුවණ්ණවණ්ණො හොති කඤ්චනසන්නිභත්තචො... සුඛුමච්ඡවි හොති, සුඛුමත්තා ඡවියා රජොජල්ලං කායෙ න උපලිම්පති... එකෙකලොමො 
                        <pb ed="P" n="3.0144"/> හොති, එකෙකානි ලොමානි ලොමකූපෙසු ජාතානි... උද්ධග්ගලොමො හොති, උද්ධග්ගානි ලොමානි ජාතානි නීලානි අඤ්ජනවණ්ණානි කුණ්ඩලාවට්ටානි 
                        <span class="note">(කුණ්ඩලාවත්තානි (බහූසු))</span> දක්ඛිණාවට්ටකජාතානි 
                        <span class="note">(දක්ඛිණාවත්තකජාතානි (සී. ස්‍යා. පී.))</span> ... බ්‍රහ්මුජුගත්තො හොති... සත්තුස්සදො හොති... සීහපුබ්බද්ධකායො හොති... චිතන්තරංසො 
                        <span class="note">(පිතන්තරංසො (ස්‍යා.))</span> හොති... නිග්‍රොධපරිමණ්ඩලො හොති, යාවතක්වස්ස කායො තාවතක්වස්ස බ්‍යාමො යාවතක්වස්ස බ්‍යාමො තාවතක්වස්ස කායො... සමවට්ටක්ඛන්ධො හොති... රසග්ගසග්ගී හොති... සීහහනු හොති... චත්තාලීසදන්තො හොති 
                        <pb ed="T" n="3.0159"/>... සමදන්තො හොති... අවිරළදන්තො හොති... සුසුක්කදාඨො හොති... පහූතජිව්හො හොති... බ්‍රහ්මස්සරො හොති කරවීකභාණී... අභිනීලනෙත්තො හොති... ගොපඛුමො හොති... උණ්ණා භමුකන්තරෙ ජාතා හොති, ඔදාතා මුදුතූලසන්නිභා. යම්පි, භික්ඛවෙ, මහාපුරිසස්ස උණ්ණා භමුකන්තරෙ ජාතා හොති, ඔදාතා මුදුතූලසන්නිභා, ඉදම්පි, භික්ඛවෙ, මහාපුරිසස්ස මහාපුරිසලක්ඛණං භවති.
                    </div>
                    <div class="bodytext">‘‘පුන 
                        <pb ed="P" n="3.0145"/> චපරං, භික්ඛවෙ, මහාපුරිසො උණ්හීසසීසො හොති. යම්පි, භික්ඛවෙ, මහාපුරිසො උණ්හීසසීසො හොති, ඉදම්පි, භික්ඛවෙ, මහාපුරිසස්ස මහාපුරිසලක්ඛණං භවති.
                    </div>
                    <div class="bodytext">‘‘ඉමානි ඛො තානි, භික්ඛවෙ, ද්වත්තිංස මහාපුරිසස්ස මහාපුරිසලක්ඛණානි, යෙහි සමන්නාගතස්ස මහාපුරිසස්ස ද්වෙව ගතියො භවන්ති අනඤ්ඤා. සචෙ 
                        <pb ed="M" n="3.0119"/> අගාරං අජ්ඣාවසති, රාජා හොති චක්කවත්තී...පෙ.... සචෙ ඛො පන අගාරස්මා අනගාරියං පබ්බජති, අරහං හොති සම්මාසම්බුද්ධො ලොකෙ විවට්ටච්ඡදො.
                    </div>
                    <div class="bodytext">‘‘ඉමානි ඛො, භික්ඛවෙ, ද්වත්තිංස මහාපුරිසස්ස මහාපුරිසලක්ඛණානි බාහිරකාපි ඉසයො 
                        <pb ed="V" n="3.0108"/> ධාරෙන්ති, නො ච ඛො තෙ ජානන්ති - ‘ඉමස්ස කම්මස්ස කටත්තා ඉදං ලක්ඛණං පටිලභතී’ති.
                    </div>
                </div>
            </div>
        </div>
        <div class="subhead ct_sutta_section" node-id="17162">
            <span class="subhead ct_sutta_section">(1) සුප්පතිට්ඨිතපාදතාලක්ඛණං</span>
            <div class="subhead-contents">
                <div class="paragraph" para="201">
                    <span class="paranum">201</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො දළ්හසමාදානො අහොසි කුසලෙසු ධම්මෙසු, අවත්ථිතසමාදානො කායසුචරිතෙ වචීසුචරිතෙ මනොසුචරිතෙ දානසංවිභාගෙ සීලසමාදානෙ උපොසථුපවාසෙ මත්තෙය්‍යතාය පෙත්තෙය්‍යතාය සාමඤ්ඤතාය 
                        <pb ed="T" n="3.0160"/> බ්‍රහ්මඤ්ඤතාය කුලෙ ජෙට්ඨාපචායිතාය අඤ්ඤතරඤ්ඤතරෙසු ච අධිකුසලෙසු ධම්මෙසු 
                        <pb ed="P" n="3.0146"/>. සො තස්ස කම්මස්ස කටත්තා උපචිතත්තා උස්සන්නත්තා විපුලත්තා කායස්ස භෙදා පරං මරණා සුගතිං සග්ගං ලොකං උපපජ්ජති. සො තත්ථ අඤ්ඤෙ දෙවෙ දසහි ඨානෙහි අධිග්ගණ්හාති දිබ්බෙන ආයුනා දිබ්බෙන වණ්ණෙන දිබ්බෙන සුඛෙන දිබ්බෙන යසෙන දිබ්බෙන ආධිපතෙය්‍යෙන දිබ්බෙහි රූපෙහි දිබ්බෙහි සද්දෙහි දිබ්බෙහි ගන්ධෙහි දිබ්බෙහි රසෙහි දිබ්බෙහි ඵොට්ඨබ්බෙහි. සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති. සුප්පතිට්ඨිතපාදො හොති. සමං පාදං භූමියං නික්ඛිපති, සමං උද්ධරති, සමං සබ්බාවන්තෙහි පාදතලෙහි භූමිං ඵුසති.
                    </div>
                </div>
                <div class="paragraph" para="202">
                    <span class="paranum">202</span>
                    <div class="bodytext"> ‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී ධම්මිකො ධම්මරාජා චාතුරන්තො විජිතාවී ජනපදත්ථාවරියප්පත්තො සත්තරතනසමන්නාගතො. තස්සිමානි සත්ත රතනානි භවන්ති; සෙය්‍යථිදං, චක්කරතනං හත්ථිරතනං අස්සරතනං මණිරතනං ඉත්ථිරතනං ගහපතිරතනං පරිණායකරතනමෙව සත්තමං. පරොසහස්සං ඛො පනස්ස පුත්තා භවන්ති සූරා වීරඞ්ගරූපා පරසෙනප්පමද්දනා. සො ඉමං පථවිං සාගරපරියන්තං අඛිලමනිමිත්තමකණ්ටකං ඉද්ධං ඵීතං ඛෙමං සිවං නිරබ්බුදං අදණ්ඩෙන අසත්ථෙන ධම්මෙන අභිවිජිය අජ්ඣාවසති 
                        <pb ed="M" n="3.0120"/>. රාජා සමානො කිං ලභති? අක්ඛම්භියො 
                        <span class="note">(අවික්ඛම්භියො (සී. පී.))</span> හොති කෙනචි මනුස්සභූතෙන 
                        <pb ed="T" n="3.0161"/> පච්චත්ථිකෙන පච්චාමිත්තෙන. රාජා සමානො ඉදං ලභති. ‘‘සචෙ ඛො පන අගාරස්මා අනගාරියං පබ්බජති, අරහං හොති සම්මාසම්බුද්ධො ලොකෙ විවට්ටච්ඡදො. බුද්ධො සමානො කිං ලභති? අක්ඛම්භියො හොති අබ්භන්තරෙහි වා බාහිරෙහි වා පච්චත්ථිකෙහි පච්චාමිත්තෙහි රාගෙන වා දොසෙන වා මොහෙන වා සමණෙන වා 
                        <pb ed="P" n="3.0147"/> බ්‍රාහ්මණෙන වා දෙවෙන වා මාරෙන වා බ්‍රහ්මුනා වා කෙනචි වා ලොකස්මිං. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="203">
                    <span class="paranum">203</span>
                    <div class="bodytext"> තත්ථෙතං 
                        <pb ed="V" n="3.0109"/> වුච්චති -
                    </div>
                    <div class="gatha">‘‘සච්චෙ ච ධම්මෙ ච දමෙ ච සංයමෙ,</div>
                    <div class="gatha">සොචෙය්‍යසීලාලයුපොසථෙසු ච;</div>
                    <div class="gatha">දානෙ අහිංසාය අසාහසෙ රතො,</div>
                    <div class="gathalast">දළ්හං සමාදාය සමත්තමාචරි 
                        <span class="note">(සමන්තමාචරි (ස්‍යා. ක.))</span>.
                    </div>
                    <div class="gatha">‘‘සො තෙන කම්මෙන දිවං සමක්කමි 
                        <span class="note">(අපක්කමි (ස්‍යා. ක.))</span>,
                    </div>
                    <div class="gatha">සුඛඤ්ච ඛිඩ්ඩාරතියො ච අන්වභි 
                        <span class="note">(අංන්වභි (ටීකා))</span>;
                    </div>
                    <div class="gatha">තතො චවිත්වා පුනරාගතො ඉධ,</div>
                    <div class="gathalast">සමෙහි පාදෙහි ඵුසී වසුන්ධරං.</div>
                    <div class="gatha">‘‘බ්‍යාකංසු වෙය්‍යඤ්ජනිකා සමාගතා,</div>
                    <div class="gatha">සමප්පතිට්ඨස්ස න හොති ඛම්භනා;</div>
                    <div class="gatha">ගිහිස්ස වා පබ්බජිතස්ස වා පුන 
                        <span class="note">(පන (ස්‍යා.))</span>,
                    </div>
                    <div class="gathalast">තං ලක්ඛණං භවති තදත්ථජොතකං.</div>
                    <div class="gatha">‘‘අක්ඛම්භියො 
                        <pb ed="T" n="3.0162"/> හොති අගාරමාවසං,
                    </div>
                    <div class="gatha">පරාභිභූ සත්තුභි නප්පමද්දනො;</div>
                    <div class="gatha">මනුස්සභූතෙනිධ හොති කෙනචි,</div>
                    <div class="gathalast">අක්ඛම්භියො තස්ස ඵලෙන කම්මුනො.</div>
                    <div class="gatha">‘‘සචෙ 
                        <pb ed="M" n="3.0121"/> ච පබ්බජ්ජමුපෙති තාදිසො,
                    </div>
                    <div class="gatha">නෙක්ඛම්මඡන්දාභිරතො විචක්ඛණො;</div>
                    <div class="gatha">අග්ගො න සො ගච්ඡති ජාතු ඛම්භනං,</div>
                    <div class="gathalast">නරුත්තමො එස හි තස්ස ධම්මතා’’ති.</div>
                </div>
            </div>
        </div>
        <div class="subhead ct_sutta_section" node-id="17163">
            <span class="subhead ct_sutta_section">(2) පාදතලචක්කලක්ඛණං</span>
            <div class="subhead-contents">
                <div class="paragraph" para="204">
                    <span class="paranum">204</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො 
                        <pb ed="V" n="3.0110"/> සමානො බහුජනස්ස 
                        <pb ed="P" n="3.0148"/> සුඛාවහො අහොසි, උබ්බෙගඋත්තාසභයං අපනුදිතා, ධම්මිකඤ්ච රක්ඛාවරණගුත්තිං සංවිධාතා, සපරිවාරඤ්ච දානං අදාසි. සො තස්ස කම්මස්ස කටත්තා උපචිතත්තා උස්සන්නත්තා විපුලත්තා කායස්ස භෙදා පරං මරණා සුගතිං සග්ගං ලොකං උපපජ්ජති...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති. හෙට්ඨාපාදතලෙසු චක්කානි ජාතානි හොන්ති සහස්සාරානි සනෙමිකානි සනාභිකානි සබ්බාකාරපරිපූරානි සුවිභත්තන්තරානි.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? මහාපරිවාරො හොති; මහාස්ස හොන්ති පරිවාරා බ්‍රාහ්මණගහපතිකා 
                        <pb ed="T" n="3.0163"/> නෙගමජානපදා ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා සමානො ඉදං ලභති. සචෙ ඛො පන අගාරස්මා අනගාරියං පබ්බජති, අරහං හොති සම්මාසම්බුද්ධො ලොකෙ විවට්ටච්ඡදො. බුද්ධො සමානො කිං ලභති? මහාපරිවාරො හොති; මහාස්ස හොන්ති පරිවාරා භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="205">
                    <span class="paranum">205</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘පුරෙ පුරත්ථා පුරිමාසු ජාතිසු,</div>
                    <div class="gatha">මනුස්සභූතො බහුනං සුඛාවහො;</div>
                    <div class="gatha">උබ්භෙගඋත්තාසභයාපනූදනො,</div>
                    <div class="gathalast">ගුත්තීසු රක්ඛාවරණෙසු උස්සුකො.</div>
                    <div class="gatha">‘‘සො 
                        <pb ed="M" n="3.0122"/>
                        <pb ed="P" n="3.0149"/> තෙන කම්මෙන දිවං සමක්කමි,
                    </div>
                    <div class="gatha">සුඛඤ්ච ඛිඩ්ඩාරතියො ච අන්වභි;</div>
                    <div class="gatha">තතො චවිත්වා පුනරාගතො ඉධ,</div>
                    <div class="gathalast">චක්කානි පාදෙසු දුවෙසු වින්දති.</div>
                    <div class="gatha">‘‘සමන්තනෙමීනි සහස්සරානි ච,</div>
                    <div class="gatha">බ්‍යාකංසු වෙය්‍යඤ්ජනිකා සමාගතා;</div>
                    <div class="gatha">දිස්වා 
                        <pb ed="V" n="3.0111"/> කුමාරං සතපුඤ්ඤලක්ඛණං,
                    </div>
                    <div class="gathalast">පරිවාරවා හෙස්සති සත්තුමද්දනො.</div>
                    <div class="gatha">තථා හී චක්කානි සමන්තනෙමිනි,</div>
                    <div class="gatha">සචෙ 
                        <pb ed="T" n="3.0164"/> න පබ්බජ්ජමුපෙති තාදිසො;
                    </div>
                    <div class="gatha">වත්තෙති චක්කං පථවිං පසාසති,</div>
                    <div class="gathalast">තස්සානුයන්තාධ 
                        <span class="note">(තස්සානුයුත්තා ඉධ (සී. පී.), තස්සානුයන්තා ඉධ (ස්‍යා. ක.))</span> භවන්ති ඛත්තියා.
                    </div>
                    <div class="gatha">‘‘මහායසං සංපරිවාරයන්ති නං,</div>
                    <div class="gatha">සචෙ ච පබ්බජ්ජමුපෙති තාදිසො;</div>
                    <div class="gatha">නෙක්ඛම්මඡන්දාභිරතො විචක්ඛණො,</div>
                    <div class="gathalast">දෙවාමනුස්සාසුරසක්කරක්ඛසා 
                        <span class="note">(සත්තරක්ඛසා (ක.) සී. ස්‍යාඅට්ඨකථා ඔලොකෙතබ්බා)</span>.
                    </div>
                    <div class="gatha">‘‘ගන්ධබ්බනාගා විහගා චතුප්පදා,</div>
                    <div class="gatha">අනුත්තරං දෙවමනුස්සපූජිතං;</div>
                    <div class="gathalast">මහායසං සංපරිවාරයන්ති න’’න්ති.</div>
                </div>
            </div>
        </div>
        <div class="subhead ct_sutta_section" node-id="17164">
            <span class="subhead ct_sutta_section">(3-5) ආයතපණ්හිතාදිතිලක්ඛණං</span>
            <div class="subhead-contents">
                <div class="paragraph" para="206">
                    <span class="paranum">206</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො පාණාතිපාතං පහාය පාණාතිපාතා පටිවිරතො අහොසි නිහිතදණ්ඩො නිහිතසත්ථො ලජ්ජී දයාපන්නො, සබ්බපාණභූතහිතානුකම්පී විහාසි. සො තස්ස කම්මස්ස කටත්තා උපචිතත්තා උස්සන්නත්තා විපුලත්තා...පෙ.... සො තතො චුතො ඉත්ථත්තං ආගතො සමානො ඉමානි තීණි මහාපුරිසලක්ඛණානි 
                        <pb ed="P" n="3.0150"/> පටිලභති. ආයතපණ්හි ච හොති, දීඝඞ්ගුලි ච බ්‍රහ්මුජුගත්තො ච.
                    </div>
                    <div class="bodytext">‘‘සො 
                        <pb ed="M" n="3.0123"/> තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? දීඝායුකො හොති චිරට්ඨිතිකො, දීඝමායුං පාලෙති, න සක්කා හොති අන්තරා ජීවිතා වොරොපෙතුං කෙනචි මනුස්සභූතෙන පච්චත්ථිකෙන පච්චාමිත්තෙන 
                        <pb ed="T" n="3.0165"/>. රාජා සමානො ඉදං ලභති... බුද්ධො සමානො කිං ලභති? දීඝායුකො හොති 
                        <pb ed="V" n="3.0112"/> චිරට්ඨිතිකො, දීඝමායුං පාලෙති, න සක්කා හොති අන්තරා ජීවිතා වොරොපෙතුං පච්චත්ථිකෙහි පච්චාමිත්තෙහි සමණෙන වා බ්‍රාහ්මණෙන වා දෙවෙන වා මාරෙන වා බ්‍රහ්මුනා වා කෙනචි වා ලොකස්මිං. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="207">
                    <span class="paranum">207</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘මාරණවධභයත්තනො 
                        <span class="note">(මරණවධභයත්තනො (සී. පී. ක.), මරණවධභයමත්තනො (ස්‍යා.))</span> විදිත්වා,
                    </div>
                    <div class="gatha">පටිවිරතො පරං මාරණායහොසි;</div>
                    <div class="gatha">තෙන සුචරිතෙන සග්ගමගමා 
                        <span class="note">(තෙන සො සුචරිතෙන සග්ගමගමාසි (ස්‍යා.))</span>,
                    </div>
                    <div class="gathalast">සුකතඵලවිපාකමනුභොසි.</div>
                    <div class="gatha">‘‘චවිය පුනරිධාගතො සමානො,</div>
                    <div class="gatha">පටිලභති ඉධ තීණි ලක්ඛණානි;</div>
                    <div class="gatha">භවති විපුලදීඝපාසණ්හිකො,</div>
                    <div class="gathalast">බ්‍රහ්මාව සුජු සුභො සුජාතගත්තො.</div>
                    <div class="gatha">‘‘සුභුජො සුසු සුසණ්ඨිතො සුජාතො,</div>
                    <div class="gatha">මුදුතලුනඞ්ගුලියස්ස හොන්ති;</div>
                    <div class="gatha">දීඝා තීභි 
                        <pb ed="P" n="3.0151"/> පුරිසවරග්ගලක්ඛණෙහි,
                    </div>
                    <div class="gathalast">චිරයපනාය 
                        <span class="note">(චිරයාපනාය (ස්‍යා.))</span> කුමාරමාදිසන්ති.
                    </div>
                    <div class="gatha">‘‘භවති යදි ගිහී චිරං යපෙති,</div>
                    <div class="gatha">චිරතරං පබ්බජති යදි තතො හි;</div>
                    <div class="gatha">යාපයති 
                        <pb ed="T" n="3.0166"/> ච වසිද්ධිභාවනාය,
                    </div>
                    <div class="gathalast">ඉති දීඝායුකතාය තං නිමිත්ත’’න්ති.</div>
                </div>
            </div>
        </div>
        <div class="subhead ct_sutta_section" node-id="17165">
            <span class="subhead ct_sutta_section">(6) සත්තුස්සදතාලක්ඛණං</span>
            <div class="subhead-contents">
                <div class="paragraph" para="208">
                    <span class="paranum">208</span>
                    <div class="bodytext"> ‘‘යම්පි 
                        <pb ed="M" n="3.0124"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො දාතා අහොසි පණීතානං රසිතානං ඛාදනීයානං භොජනීයානං සායනීයානං ලෙහනීයානං 
                        <pb ed="V" n="3.0113"/> පානානං. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති, සත්තුස්සදො හොති, සත්තස්ස උස්සදා හොන්ති; උභොසු හත්ථෙසු උස්සදා හොන්ති, උභොසු පාදෙසු උස්සදා හොන්ති, උභොසු අංසකූටෙසු උස්සදා හොන්ති, ඛන්ධෙ උස්සදො හොති.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? ලාභී හොති පණීතානං රසිතානං ඛාදනීයානං භොජනීයානං සායනීයානං ලෙහනීයානං පානානං. රාජා සමානො ඉදං ලභති... බුද්ධො සමානො කිං ලභති? ලාභී හොති පණීතානං රසිතානං ඛාදනීයානං භොජනීයානං සායනීයානං ලෙහනීයානං පානානං. බුද්ධො සමානො ඉදං ලභති’’. එතමත්ථං 
                        <pb ed="P" n="3.0152"/> භගවා අවොච.
                    </div>
                </div>
                <div class="paragraph" para="209">
                    <span class="paranum">209</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘ඛජ්ජභොජ්ජමථ ලෙය්‍ය සායියං,</div>
                    <div class="gatha">උත්තමග්ගරසදායකො අහු;</div>
                    <div class="gatha">තෙන සො සුචරිතෙන කම්මුනා,</div>
                    <div class="gathalast">නන්දනෙ චිරමභිප්පමොදති.</div>
                    <div class="gatha">‘‘සත්ත 
                        <pb ed="T" n="3.0167"/> චුස්සදෙ ඉධාධිගච්ඡති,
                    </div>
                    <div class="gatha">හත්ථපාදමුදුතඤ්ච වින්දති;</div>
                    <div class="gatha">ආහු බ්‍යඤ්ජනනිමිත්තකොවිදා,</div>
                    <div class="gathalast">ඛජ්ජභොජ්ජරසලාභිතාය නං.</div>
                    <div class="gatha">‘‘යං ගිහිස්සපි 
                        <span class="note">(න තං ගිහිස්සාපි (ස්‍යා.))</span> තදත්ථජොතකං,
                    </div>
                    <div class="gatha">පබ්බජ්ජම්පි ච තදාධිගච්ඡති;</div>
                    <div class="gatha">ඛජ්ජභොජ්ජරසලාභිරුත්තමං,</div>
                    <div class="gathalast">ආහු සබ්බගිහිබන්ධනච්ඡිද’’න්ති.</div>
                </div>
            </div>
        </div>
        <div class="subhead ct_sutta_section" node-id="17166">
            <span class="subhead ct_sutta_section">(7-8) කරචරණමුදුජාලතාලක්ඛණානි</span>
            <div class="subhead-contents">
                <div class="paragraph" para="210">
                    <span class="paranum">210</span>
                    <div class="bodytext"> ‘‘යම්පි 
                        <pb ed="M" n="3.0125"/>
                        <pb ed="V" n="3.0114"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො චතූහි සඞ්ගහවත්ථූහි ජනං සඞ්ගාහකො අහොසි - දානෙන පෙය්‍යවජ්ජෙන 
                        <span class="note">(පියවාචෙන (ස්‍යා. ක.))</span> අත්ථචරියාය සමානත්තතාය. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි 
                        <pb ed="P" n="3.0153"/> පටිලභති. මුදුතලුනහත්ථපාදො ච හොති ජාලහත්ථපාදො ච.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? සුසඞ්ගහිතපරිජනො හොති, සුසඞ්ගහිතාස්ස හොන්ති බ්‍රාහ්මණගහපතිකා නෙගමජානපදා 
                        <pb ed="T" n="3.0168"/> ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා සමානො ඉදං ලභති... බුද්ධො සමානො කිං ලභති? සුසඞ්ගහිතපරිජනො හොති, සුසඞ්ගහිතාස්ස හොන්ති භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="211">
                    <span class="paranum">211</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘දානම්පි චත්ථචරියතඤ්ච 
                        <span class="note">(දානම්පි ච අත්ථචරියතම්පි ච (සී. පී.))</span>,
                    </div>
                    <div class="gatha">පියවාදිතඤ්ච සමානත්තතඤ්ච 
                        <span class="note">(පියවදතඤ්ච සමානඡන්දතඤ්ච (සී. පී.))</span>;
                    </div>
                    <div class="gatha">කරියචරියසුසඞ්ගහං බහූනං,</div>
                    <div class="gathalast">අනවමතෙන ගුණෙන යාති සග්ගං.</div>
                    <div class="gatha">‘‘චවිය පුනරිධාගතො සමානො,</div>
                    <div class="gatha">කරචරණමුදුතඤ්ච ජාලිනො ච;</div>
                    <div class="gatha">අතිරුචිරසුවග්ගුදස්සනෙය්‍යං,</div>
                    <div class="gathalast">පටිලභති දහරො සුසු කුමාරො.</div>
                    <div class="gatha">‘‘භවති 
                        <pb ed="M" n="3.0126"/>
                        <pb ed="P" n="3.0154"/> පරිජනස්සවො විධෙය්‍යො,
                    </div>
                    <div class="gatha">මහිමං ආවසිතො සුසඞ්ගහිතො;</div>
                    <div class="gatha">පියවදූ 
                        <pb ed="V" n="3.0115"/> හිතසුඛතං ජිගීසමානො 
                        <span class="note">(ජිගිං සමානො (සී. ස්‍යා. පී.))</span>,
                    </div>
                    <div class="gathalast">අභිරුචිතානි ගුණානි ආචරති.</div>
                    <div class="gatha">‘‘යදි ච ජහති සබ්බකාමභොගං,</div>
                    <div class="gatha">කථයති ධම්මකථං ජිනො ජනස්ස;</div>
                    <div class="gatha">වචනපටිකරස්සාභිප්පසන්නා 
                        <pb ed="T" n="3.0169"/>,
                    </div>
                    <div class="gathalast">සුත්වාන ධම්මානුධම්මමාචරන්තී’’ති.</div>
                </div>
            </div>
        </div>
        <div class="subhead ct_sutta_section" node-id="17167">
            <span class="subhead ct_sutta_section">(9-10) උස්සඞ්ඛපාදඋද්ධග්ගලොමතාලක්ඛණානි</span>
            <div class="subhead-contents">
                <div class="paragraph" para="212">
                    <span class="paranum">212</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො 
                        <span class="note">(සමානො බහුනො ජනස්ස (සී. පී.))</span> අත්ථූපසංහිතං ධම්මූපසංහිතං වාචං භාසිතා අහොසි, බහුජනං නිදංසෙසි, පාණීනං හිතසුඛාවහො ධම්මයාගී. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි පටිලභති. උස්සඞ්ඛපාදො ච හොති, උද්ධග්ගලොමො ච.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො, සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? අග්ගො ච හොති සෙට්ඨො ච පාමොක්ඛො ච උත්තමො ච පවරො ච කාමභොගීනං. රාජා සමානො ඉදං ලභති... බුද්ධො සමානො කිං ලභති? අග්ගො ච හොති සෙට්ඨො ච පාමොක්ඛො ච උත්තමො ච පවරො ච සබ්බසත්තානං. බුද්ධො සමානො ඉදං ලභති’’. එතමත්ථං භගවා අවොච.</div>
                </div>
                <div class="paragraph" para="213">
                    <span class="paranum">213</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘අත්ථධම්මසහිතං 
                        <pb ed="P" n="3.0155"/>
                        <span class="note">(අත්ථධම්මසංහිතං (ක. සී. පී.), අත්ථධම්මුපසංහිතං (ක.))</span> පුරෙ ගිරං,
                    </div>
                    <div class="gatha">එරයං බහුජනං නිදංසයි;</div>
                    <div class="gatha">පාණිනං හිතසුඛාවහො අහු,</div>
                    <div class="gathalast">ධම්මයාගමයජී 
                        <span class="note">(ධම්මයාගං අස්සජි (ක.))</span> අමච්ඡරී.
                    </div>
                    <div class="gatha">‘‘තෙන 
                        <pb ed="M" n="3.0127"/>
                        <pb ed="V" n="3.0116"/> සො සුචරිතෙන කම්මුනා,
                    </div>
                    <div class="gatha">සුග්ගතිං 
                        <pb ed="T" n="3.0170"/> වජති තත්ථ මොදති;
                    </div>
                    <div class="gatha">ලක්ඛණානි ච දුවෙ ඉධාගතො,</div>
                    <div class="gathalast">උත්තමප්පමුඛතාය 
                        <span class="note">(උත්තමසුඛතාය (ස්‍යා.), උත්තමපමුක්ඛතාය (ක.))</span> වින්දති.
                    </div>
                    <div class="gatha">‘‘උබ්භමුප්පතිතලොමවා සසො,</div>
                    <div class="gatha">පාදගණ්ඨිරහු සාධුසණ්ඨිතා;</div>
                    <div class="gatha">මංසලොහිතාචිතා තචොත්ථතා,</div>
                    <div class="gathalast">උපරිචරණසොභනා 
                        <span class="note">(උපරිජානුසොභනා (ස්‍යා.), උපරි ච පන සොභනා (සී. පී.))</span> අහු.
                    </div>
                    <div class="gatha">‘‘ගෙහමාවසති චෙ තථාවිධො,</div>
                    <div class="gatha">අග්ගතං වජති කාමභොගිනං;</div>
                    <div class="gatha">තෙන උත්තරිතරො න විජ්ජති,</div>
                    <div class="gathalast">ජම්බුදීපමභිභුය්‍ය ඉරියති.</div>
                    <div class="gatha">‘‘පබ්බජම්පි 
                        <pb ed="P" n="3.0156"/> ච අනොමනික්කමො,
                    </div>
                    <div class="gatha">අග්ගතං වජති සබ්බපාණිනං;</div>
                    <div class="gatha">තෙන උත්තරිතරො න විජ්ජති,</div>
                    <div class="gathalast">සබ්බලොකමභිභුය්‍ය විහරතී’’ති.</div>
                </div>
            </div>
        </div>
        <div class="subhead ct_sutta_section" node-id="17168">
            <span class="subhead ct_sutta_section">(11) එණිජඞ්ඝලක්ඛණං</span>
            <div class="subhead-contents">
                <div class="paragraph" para="214">
                    <span class="paranum">214</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො සක්කච්චං වාචෙතා අහොසි සිප්පං වා විජ්ජං වා චරණං වා කම්මං වා - ‘කිං තිමෙ ඛිප්පං විජානෙය්‍යුං, ඛිප්පං පටිපජ්ජෙය්‍යුං, න චිරං කිලිස්සෙය්‍යු’’න්ති. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො 
                        <pb ed="T" n="3.0171"/> ඉමං මහාපුරිසලක්ඛණං පටිලභති. එණිජඞ්ඝො හොති.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? යානි තානි රාජාරහානි රාජඞ්ගානි රාජූපභොගානි 
                        <pb ed="V" n="3.0117"/> රාජානුච්ඡවිකානි තානි ඛිප්පං පටිලභති. රාජා සමානො ඉදං ලභති... බුද්ධො සමානො කිං ලභති? යානි 
                        <pb ed="M" n="3.0128"/> තානි සමණාරහානි සමණඞ්ගානි සමණූපභොගානි සමණානුච්ඡවිකානි, තානි ඛිප්පං පටිලභති. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="215">
                    <span class="paranum">215</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘සිප්පෙසු විජ්ජාචරණෙසු කම්මෙසු 
                        <span class="note">(කම්මසු (සී. පී.))</span>,
                    </div>
                    <div class="gatha">කථං විජානෙය්‍යුං 
                        <span class="note">(විජානෙය්‍ය (සී. පී.), විජානෙය්‍යු (ස්‍යා.))</span> ලහුන්ති ඉච්ඡති;
                    </div>
                    <div class="gatha">යදූපඝාතාය 
                        <pb ed="P" n="3.0157"/> න හොති කස්සචි,
                    </div>
                    <div class="gathalast">වාචෙති ඛිප්පං න චිරං කිලිස්සති.</div>
                    <div class="gatha">‘‘තං කම්මං කත්වා කුසලං සුඛුද්‍රයං 
                        <span class="note">(සුඛින්ද්‍රියං (ක.))</span>,
                    </div>
                    <div class="gatha">ජඞ්ඝා මනුඤ්ඤා ලභතෙ සුසණ්ඨිතා;</div>
                    <div class="gatha">වට්ටා සුජාතා අනුපුබ්බමුග්ගතා,</div>
                    <div class="gathalast">උද්ධග්ගලොමා සුඛුමත්තචොත්ථතා.</div>
                    <div class="gatha">‘‘එණෙය්‍යජඞ්ඝොති තමාහු පුග්ගලං,</div>
                    <div class="gatha">සම්පත්තියා ඛිප්පමිධාහු 
                        <span class="note">(ඛිප්පමිදාහු (?))</span> ලක්ඛණං;
                    </div>
                    <div class="gatha">ගෙහානුලොමානි යදාභිකඞ්ඛති,</div>
                    <div class="gathalast">අපබ්බජං ඛිප්පමිධාධිගච්ඡති 
                        <span class="note">(ඛිප්පමිදාධිගච්ඡති (?))</span>.
                    </div>
                    <div class="gatha">‘‘සචෙ 
                        <pb ed="T" n="3.0172"/> ච පබ්බජ්ජමුපෙති තාදිසො,
                    </div>
                    <div class="gatha">නෙක්ඛම්මඡන්දාභිරතො විචක්ඛණො;</div>
                    <div class="gatha">අනුච්ඡවිකස්ස යදානුලොමිකං,</div>
                    <div class="gathalast">තං වින්දති ඛිප්පමනොමවික්කමො 
                        <span class="note">(නික්කමො (සී. ස්‍යා. පී.))</span>’’ති.
                    </div>
                </div>
            </div>
        </div>
        <div class="subhead ct_sutta_section" node-id="17169">
            <span class="subhead ct_sutta_section">(12) සුඛුමච්ඡවිලක්ඛණං</span>
            <div class="subhead-contents">
                <div class="paragraph" para="216">
                    <span class="paranum">216</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො 
                        <pb ed="V" n="3.0118"/> සමානො සමණං වා බ්‍රාහ්මණං වා උපසඞ්කමිත්වා පරිපුච්ඡිතා අහොසි - ‘‘කිං, භන්තෙ, කුසලං, කිං අකුසලං, කිං සාවජ්ජං, කිං අනවජ්ජං, කිං සෙවිතබ්බං, කිං න සෙවිතබ්බං, කිං මෙ කරීයමානං දීඝරත්තං අහිතාය දුක්ඛාය අස්ස, කිං වා පන මෙ කරීයමානං දීඝරත්තං හිතාය සුඛාය 
                        <pb ed="M" n="3.0129"/> අස්සා’’ති. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති. සුඛුමච්ඡවි 
                        <pb ed="P" n="3.0158"/> හොති, සුඛුමත්තා ඡවියා රජොජල්ලං කායෙ න උපලිම්පති.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? මහාපඤ්ඤො හොති, නාස්ස හොති කොචි පඤ්ඤාය සදිසො වා සෙට්ඨො වා කාමභොගීනං. රාජා සමානො ඉදං ලභති... බුද්ධො සමානො කිං ලභති? මහාපඤ්ඤො හොති පුථුපඤ්ඤො හාසපඤ්ඤො 
                        <span class="note">(හාසුපඤ්ඤො (සී. පී.))</span> ජවනපඤ්ඤො තික්ඛපඤ්ඤො නිබ්බෙධිකපඤ්ඤො, නාස්ස හොති කොචි පඤ්ඤාය සදිසො වා සෙට්ඨො වා සබ්බසත්තානං. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="217">
                    <span class="paranum">217</span>
                    <div class="bodytext"> තත්ථෙතං 
                        <pb ed="T" n="3.0173"/> වුච්චති -
                    </div>
                    <div class="gatha">‘‘පුරෙ පුරත්ථා පුරිමාසු ජාතිසු,</div>
                    <div class="gatha">අඤ්ඤාතුකාමො පරිපුච්ඡිතා අහු;</div>
                    <div class="gatha">සුස්සූසිතා පබ්බජිතං උපාසිතා,</div>
                    <div class="gathalast">අත්ථන්තරො අත්ථකථං නිසාමයි.</div>
                    <div class="gatha">‘‘පඤ්ඤාපටිලාභගතෙන 
                        <span class="note">(පඤ්ඤාපටිලාභකතෙන (සී. පී.) ටීකා ඔලොකෙතබ්බා)</span> කම්මුනා,
                    </div>
                    <div class="gatha">මනුස්සභූතො සුඛුමච්ඡවී අහු;</div>
                    <div class="gatha">බ්‍යාකංසු උප්පාදනිමිත්තකොවිදා,</div>
                    <div class="gathalast">සුඛුමානි අත්ථානි අවෙච්ච දක්ඛිති.</div>
                    <div class="gatha">‘‘සචෙ න පබ්බජ්ජමුපෙති තාදිසො,</div>
                    <div class="gatha">වත්තෙති චක්කං පථවිං පසාසති;</div>
                    <div class="gatha">අත්ථානුසිට්ඨීසු පරිග්ගහෙසු ච,</div>
                    <div class="gathalast">න තෙන සෙය්‍යො සදිසො ච විජ්ජති.</div>
                    <div class="gatha">‘‘සචෙ 
                        <pb ed="P" n="3.0159"/>
                        <pb ed="V" n="3.0119"/> ච පබ්බජ්ජමුපෙති තාදිසො,
                    </div>
                    <div class="gatha">නෙක්ඛම්මඡන්දාභිරතො විචක්ඛණො;</div>
                    <div class="gatha">පඤ්ඤාවිසිට්ඨං ලභතෙ අනුත්තරං,</div>
                    <div class="gathalast">පප්පොති බොධිං වරභූරිමෙධසො’’ති.</div>
                </div>
            </div>
        </div>
        <div class="subhead ct_sutta_section" node-id="171610">
            <span class="subhead ct_sutta_section">(13) සුවණ්ණවණ්ණලක්ඛණං</span>
            <div class="subhead-contents">
                <div class="paragraph" para="218">
                    <span class="paranum">218</span>
                    <div class="bodytext"> ‘‘යම්පි 
                        <pb ed="M" n="3.0130"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො අක්කොධනො අහොසි අනුපායාසබහුලො, බහුම්පි වුත්තො සමානො නාභිසජ්ජි න කුප්පි න බ්‍යාපජ්ජි න 
                        <pb ed="T" n="3.0174"/> පතිත්ථීයි, න කොපඤ්ච දොසඤ්ච අප්පච්චයඤ්ච පාත්වාකාසි. දාතා ච අහොසි සුඛුමානං මුදුකානං අත්ථරණානං පාවුරණානං 
                        <span class="note">(පාපුරණානං (සී. ස්‍යා. පී.))</span> ඛොමසුඛුමානං කප්පාසිකසුඛුමානං කොසෙය්‍යසුඛුමානං කම්බලසුඛුමානං. සො තස්ස කම්මස්ස කටත්තා උපචිතත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති. සුවණ්ණවණ්ණො හොති කඤ්චනසන්නිභත්තචො.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? ලාභී හොති සුඛුමානං මුදුකානං අත්ථරණානං පාවුරණානං ඛොමසුඛුමානං කප්පාසිකසුඛුමානං කොසෙය්‍යසුඛුමානං කම්බලසුඛුමානං. රාජා සමානො ඉදං ලභති... බුද්ධො සමානො කිං ලභති? ලාභී හොති සුඛුමානං මුදුකානං අත්ථරණානං පාවුරණානං ඛොමසුඛුමානං කප්පාසිකසුඛුමානං කොසෙය්‍යසුඛුමානං කම්බලසුඛුමානං. බුද්ධො සමානො ඉදං ලභති’’. එතමත්ථං භගවා අවොච.</div>
                </div>
                <div class="paragraph" para="219">
                    <span class="paranum">219</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘අක්කොධඤ්ච අධිට්ඨහි අදාසි 
                        <span class="note">(අදාසි ච (සී. පී.))</span>,
                    </div>
                    <div class="gatha">දානඤ්ච වත්ථානි සුඛුමානි සුච්ඡවීනි;</div>
                    <div class="gatha">පුරිමතරභවෙ 
                        <pb ed="P" n="3.0160"/> ඨිතො අභිවිස්සජි,
                    </div>
                    <div class="gathalast">මහිමිව සුරො අභිවස්සං.</div>
                    <div class="gatha">‘‘තං 
                        <pb ed="V" n="3.0120"/> කත්වාන ඉතො චුතො දිබ්බං,
                    </div>
                    <div class="gatha">උපපජ්ජි 
                        <span class="note">(උපපජ්ජ (සී. පී.))</span> සුකතඵලවිපාකමනුභුත්වා;
                    </div>
                    <div class="gatha">කනකතනුසන්නිභො ඉධාභිභවති,</div>
                    <div class="gathalast">සුරවරතරොරිව ඉන්දො.</div>
                    <div class="gatha">‘‘ගෙහඤ්චාවසති 
                        <pb ed="T" n="3.0175"/>
                        <pb ed="M" n="3.0131"/> නරො අපබ්බජ්ජ,
                    </div>
                    <div class="gatha">මිච්ඡං මහතිමහිං අනුසාසති 
                        <span class="note">(පසාසති (ස්‍යා.))</span>;
                    </div>
                    <div class="gatha">පසය්හ සහිධ සත්තරතනං 
                        <span class="note">(පසය්හ අභිවසන-වරතරං (සී. පී.))</span>,
                    </div>
                    <div class="gathalast">පටිලභති විමල 
                        <span class="note">(විපුල (ස්‍යා.), විපුලං (සී. පී.))</span> සුඛුමච්ඡවිං සුචිඤ්ච.
                    </div>
                    <div class="gatha">‘‘ලාභී අච්ඡාදනවත්ථමොක්ඛපාවුරණානං,</div>
                    <div class="gatha">භවති යදි අනාගාරියතං උපෙති;</div>
                    <div class="gatha">සහිතො 
                        <span class="note">(සුහිත (ස්‍යා.), ස හි (සී. පී.))</span> පුරිමකතඵලං අනුභවති,
                    </div>
                    <div class="gathalast">න භවති කතස්ස පනාසො’’ති.</div>
                </div>
            </div>
        </div>
        <div class="subhead ct_sutta_section" node-id="171611">
            <span class="subhead ct_sutta_section">(14) කොසොහිතවත්ථගුය්හලක්ඛණං</span>
            <div class="subhead-contents">
                <div class="paragraph" para="220">
                    <span class="paranum">220</span>
                    <div class="bodytext"> යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො චිරප්පනට්ඨෙ සුචිරප්පවාසිනො ඤාතිමිත්තෙ සුහජ්ජෙ සඛිනො සමානෙතා අහොසි. මාතරම්පි පුත්තෙන සමානෙතා අහොසි, පුත්තම්පි මාතරා සමානෙතා අහොසි, පිතරම්පි 
                        <pb ed="P" n="3.0161"/> පුත්තෙන සමානෙතා අහොසි, පුත්තම්පි පිතරා සමානෙතා අහොසි, භාතරම්පි භාතරා සමානෙතා අහොසි, භාතරම්පි භගිනියා සමානෙතා අහොසි, භගිනිම්පි භාතරා සමානෙතා අහොසි, භගිනිම්පි භගිනියා සමානෙතා අහොසි, සමඞ්ගීකත්වා 
                        <span class="note">(සමග්ගිං කත්වා (සී. ස්‍යා. පී.))</span> ච අබ්භනුමොදිතා අහොසි. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති - කොසොහිතවත්ථගුය්හො හොති.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? පහූතපුත්තො හොති, පරොසහස්සං ඛො පනස්ස පුත්තා භවන්ති 
                        <pb ed="T" n="3.0176"/> සූරා වීරඞ්ගරූපා පරසෙනප්පමද්දනා. රාජා සමානො ඉදං ලභති... බුද්ධො සමානො 
                        <pb ed="V" n="3.0121"/> කිං ලභති? පහූතපුත්තො හොති, අනෙකසහස්සං ඛො පනස්ස පුත්තා භවන්ති සූරා වීරඞ්ගරූපා පරසෙනප්පමද්දනා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="221">
                    <span class="paranum">221</span>
                    <div class="bodytext"> තත්ථෙතං 
                        <pb ed="M" n="3.0132"/> වුච්චති -
                    </div>
                    <div class="gatha">‘‘පුරෙ පුරත්ථා පුරිමාසු ජාතිසු,</div>
                    <div class="gatha">චිරප්පනට්ඨෙ සුචිරප්පවාසිනො;</div>
                    <div class="gatha">ඤාතී සුහජ්ජෙ සඛිනො සමානයි,</div>
                    <div class="gathalast">සමඞ්ගිකත්වා අනුමොදිතා අහු.</div>
                    <div class="gatha">‘‘සො තෙන 
                        <span class="note">(ස තෙන (ක.))</span> කම්මෙන දිවං සමක්කමි,
                    </div>
                    <div class="gatha">සුඛඤ්ච ඛිඩ්ඩාරතියො ච අන්වභි;</div>
                    <div class="gatha">තතො චවිත්වා පුනරාගතො ඉධ,</div>
                    <div class="gathalast">කොසොහිතං වින්දති වත්ථඡාදියං.</div>
                    <div class="gatha">‘‘පහූතපුත්තො 
                        <pb ed="P" n="3.0162"/> භවතී තථාවිධො,
                    </div>
                    <div class="gatha">පරොසහස්සඤ්ච 
                        <span class="note">(පරොසහස්සස්ස (සී. පී.))</span> භවන්ති අත්‍රජා;
                    </div>
                    <div class="gatha">සූරා ච වීරා ච 
                        <span class="note">(සූරා ච වීරඞ්ගරූපා (ක.))</span> අමිත්තතාපනා,
                    </div>
                    <div class="gathalast">ගිහිස්ස පීතිංජනනා පියංවදා.</div>
                    <div class="gatha">‘‘බහූතරා පබ්බජිතස්ස ඉරියතො,</div>
                    <div class="gatha">භවන්ති පුත්තා වචනානුසාරිනො;</div>
                    <div class="gatha">ගිහිස්ස වා පබ්බජිතස්ස වා පුන,</div>
                    <div class="gathalast">තං ලක්ඛණං ජායති තදත්ථජොතක’’න්ති.</div>
                </div>
            </div>
            <div class="centre ct_sutta_section ending">පඨමභාණවාරො නිට්ඨිතො.</div>
        </div>
        <div class="subhead ct_sutta_section" node-id="171612">
            <span class="subhead ct_sutta_section">(15-16) පරිමණ්ඩලඅනොනමජණ්ණුපරිමසනලක්ඛණානි</span>
            <div class="subhead-contents">
                <div class="paragraph" para="222">
                    <span class="paranum">222</span>
                    <div class="bodytext"> ‘‘යම්පි 
                        <pb ed="T" n="3.0177"/>
                        <pb ed="V" n="3.0122"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො මහාජනසඞ්ගහං 
                        <span class="note">(මහාජනසඞ්ගාහකං (ක.))</span> සමෙක්ඛමානො 
                        <span class="note">(සමපෙක්ඛමානො (ක.))</span> සමං ජානාති සාමං ජානාති, පුරිසං ජානාති පුරිසවිසෙසං ජානාති - ‘අයමිදමරහති අයමිදමරහතී’ති තත්ථ තත්ථ පුරිසවිසෙසකරො අහොසි. සො තස්ස කම්මස්ස කටත්තා...පෙ.... සො තතො චුතො ඉත්ථත්තං 
                        <pb ed="M" n="3.0133"/> ආගතො සමානො ඉමානි ද්වෙ මහාපුරිසලක්ඛණානි පටිලභති. නිග්‍රොධ පරිමණ්ඩලො ච හොති, ඨිතකොයෙව ච අනොනමන්තො උභොහි පාණිතලෙහි ජණ්ණුකානි පරිමසති පරිමජ්ජති.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති 
                        <pb ed="P" n="3.0163"/>? අඩ්ඪො හොති මහද්ධනො මහාභොගො පහූතජාතරූපරජතො පහූතවිත්තූපකරණො පහූතධනධඤ්ඤො පරිපුණ්ණකොසකොට්ඨාගාරො. රාජා සමානො ඉදං ලභති...පෙ.... බුද්ධො සමානො කිං ලභති? අඩ්ඪො හොති මහද්ධනො මහාභොගො. තස්සිමානි ධනානි හොන්ති, සෙය්‍යථිදං, සද්ධාධනං සීලධනං හිරිධනං ඔත්තප්පධනං සුතධනං චාගධනං පඤ්ඤාධනං. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="223">
                    <span class="paranum">223</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘තුලිය පටිවිචය චින්තයිත්වා,</div>
                    <div class="gatha">මහාජනසඞ්ගහනං 
                        <span class="note">(මහාජනං සඞ්ගාහකං (ක.))</span> සමෙක්ඛමානො;
                    </div>
                    <div class="gatha">අයමිදමරහති තත්ථ තත්ථ,</div>
                    <div class="gathalast">පුරිසවිසෙසකරො පුරෙ අහොසි.</div>
                    <div class="gatha">‘‘මහිඤ්ච 
                        <pb ed="T" n="3.0178"/> පන 
                        <span class="note">(සමා ච පන (ස්‍යා.), ස හි ච පන (සී. පී.))</span> ඨිතො අනොනමන්තො,
                    </div>
                    <div class="gatha">ඵුසති කරෙහි උභොහි ජණ්ණුකානි;</div>
                    <div class="gatha">මහිරුහපරිමණ්ඩලො අහොසි,</div>
                    <div class="gathalast">සුචරිතකම්මවිපාකසෙසකෙන.</div>
                    <div class="gatha">‘‘බහුවිවිධනිමිත්තලක්ඛණඤ්ඤූ,</div>
                    <div class="gatha">අතිනිපුණා මනුජා බ්‍යාකරිංසු;</div>
                    <div class="gatha">බහුවිවිධා 
                        <pb ed="V" n="3.0123"/> ගිහීනං අරහානි,
                    </div>
                    <div class="gathalast">පටිලභති දහරො සුසු කුමාරො.</div>
                    <div class="gatha">‘‘ඉධ 
                        <pb ed="P" n="3.0164"/> ච මහීපතිස්ස කාමභොගී,
                    </div>
                    <div class="gatha">ගිහිපතිරූපකා බහූ භවන්ති;</div>
                    <div class="gatha">යදි ච ජහති සබ්බකාමභොගං,</div>
                    <div class="gathalast">ලභති අනුත්තරං උත්තමධනග්ග’’න්ති.</div>
                </div>
            </div>
        </div>
        <div class="subhead ct_sutta_section" node-id="171613">
            <span class="subhead ct_sutta_section">(17-19) සීහපුබ්බද්ධකායාදිතිලක්ඛණං</span>
            <div class="subhead-contents">
                <div class="paragraph" para="224">
                    <span class="paranum">224</span>
                    <div class="bodytext"> ‘‘යම්පි 
                        <pb ed="M" n="3.0134"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො බහුජනස්ස අත්ථකාමො අහොසි හිතකාමො ඵාසුකාමො යොගක්ඛෙමකාමො - ‘කින්තිමෙ සද්ධාය වඩ්ඪෙය්‍යුං, සීලෙන වඩ්ඪෙය්‍යුං, සුතෙන වඩ්ඪෙය්‍යුං 
                        <span class="note">(සුතෙන වඩ්ඪෙය්‍යුං, බුද්ධියා වඩ්ඪෙය්‍යුං (ස්‍යා.))</span>, චාගෙන වඩ්ඪෙය්‍යුං, ධම්මෙන වඩ්ඪෙය්‍යුං, පඤ්ඤාය වඩ්ඪෙය්‍යුං, ධනධඤ්ඤෙන වඩ්ඪෙය්‍යුං, ඛෙත්තවත්ථුනා වඩ්ඪෙය්‍යුං, ද්විපදචතුප්පදෙහි වඩ්ඪෙය්‍යුං, පුත්තදාරෙහි වඩ්ඪෙය්‍යුං, දාසකම්මකරපොරිසෙහි වඩ්ඪෙය්‍යුං, ඤාතීහි වඩ්ඪෙය්‍යුං, මිත්තෙහි වඩ්ඪෙය්‍යුං, බන්ධවෙහි වඩ්ඪෙය්‍යු’න්ති. සො තස්ස කම්මස්ස 
                        <pb ed="T" n="3.0179"/> කටත්තා...පෙ.... සො තතො චුතො ඉත්ථත්තං ආගතො සමානො ඉමානි තීණි මහාපුරිසලක්ඛණානි පටිලභති. සීහපුබ්බද්ධකායො ච හොති චිතන්තරංසො ච සමවට්ටක්ඛන්ධො ච.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? අපරිහානධම්මො 
                        <pb ed="P" n="3.0165"/> හොති, න පරිහායති ධනධඤ්ඤෙන ඛෙත්තවත්ථුනා ද්විපදචතුප්පදෙහි පුත්තදාරෙහි දාසකම්මකරපොරිසෙහි ඤාතීහි මිත්තෙහි බන්ධවෙහි, න පරිහායති සබ්බසම්පත්තියා. රාජා සමානො ඉදං ලභති... බුද්ධො සමානො කිං ලභති? අපරිහානධම්මො හොති, න පරිහායති සද්ධාය සීලෙන සුතෙන චාගෙන පඤ්ඤාය, න පරිහායති සබ්බසම්පත්තියා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="225">
                    <span class="paranum">225</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘සද්ධාය සීලෙන සුතෙන බුද්ධියා,</div>
                    <div class="gatha">චාගෙන ධම්මෙන බහූහි සාධුහි;</div>
                    <div class="gatha">ධනෙන 
                        <pb ed="V" n="3.0124"/> ධඤ්ඤෙන ච ඛෙත්තවත්ථුනා,
                    </div>
                    <div class="gathalast">පුත්තෙහි දාරෙහි චතුප්පදෙහි ච.</div>
                    <div class="gatha">‘‘ඤාතීහි මිත්තෙහි ච බන්ධවෙහි ච,</div>
                    <div class="gatha">බලෙන වණ්ණෙන සුඛෙන චූභයං;</div>
                    <div class="gatha">කථං න හායෙය්‍යුං පරෙති ඉච්ඡති,</div>
                    <div class="gathalast">අත්ථස්ස මිද්ධී ච 
                        <span class="note">(ඉදං සමිද්ධඤ්ච (ක.), අද්ධං සමිද්ධඤ්ච (ස්‍යා.))</span> පනාභිකඞ්ඛති.
                    </div>
                    <div class="gatha">‘‘ස 
                        <pb ed="M" n="3.0135"/> සීහපුබ්බද්ධසුසණ්ඨිතො අහු,
                    </div>
                    <div class="gatha">සමවට්ටක්ඛන්ධො 
                        <pb ed="T" n="3.0180"/> ච චිතන්තරංසො;
                    </div>
                    <div class="gatha">පුබ්බෙ සුචිණ්ණෙන කතෙන කම්මුනා,</div>
                    <div class="gathalast">අහානියං පුබ්බනිමිත්තමස්ස තං.</div>
                    <div class="gatha">‘‘ගිහීපි ධඤ්ඤෙන ධනෙන වඩ්ඪති,</div>
                    <div class="gatha">පුත්තෙහි දාරෙහි චතුප්පදෙහි ච;</div>
                    <div class="gatha">අකිඤ්චනො පබ්බජිතො අනුත්තරං,</div>
                    <div class="gathalast">පප්පොති බොධිං අසහානධම්මත’’න්ති 
                        <span class="note">(සම්බොධිමහානධම්මතන්ති (ස්‍යා. ක.) ටීකා ඔලොකෙතබ්බා)</span>.
                    </div>
                </div>
            </div>
        </div>
        <div class="subhead ct_sutta_section" node-id="171614">
            <span class="subhead ct_sutta_section">(20) රසග්ගසග්ගිතාලක්ඛණං</span>
            <div class="subhead-contents">
                <div class="paragraph" para="226">
                    <span class="paranum">226</span>
                    <div class="bodytext"> ‘‘යම්පි 
                        <pb ed="P" n="3.0166"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො සත්තානං අවිහෙඨකජාතිකො අහොසි පාණිනා වා ලෙඩ්ඩුනා වා දණ්ඩෙන වා සත්ථෙන වා. සො තස්ස කම්මස්ස කටත්තා උපචිතත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති, රසග්ගසග්ගී හොති, උද්ධග්ගාස්ස රසහරණීයො ගීවාය ජාතා හොන්ති සමාභිවාහිනියො 
                        <span class="note">(සමවාහරසහරණියො (ස්‍යා.))</span>.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? අප්පාබාධො හොති අප්පාතඞ්කො, සමවෙපාකිනියා ගහණියා සමන්නාගතො නාතිසීතාය නාච්චුණ්හාය. රාජා සමානො ඉදං ලභති... බුද්ධො සමානො කිං ලභති? අප්පාබාධො හොති අප්පාතඞ්කො සමවෙපාකිනියා ගහණියා 
                        <pb ed="V" n="3.0125"/> සමන්නාගතො නාතිසීතාය නාච්චුණ්හාය මජ්ඣිමාය පධානක්ඛමාය. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="227">
                    <span class="paranum">227</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘න 
                        <pb ed="T" n="3.0181"/> පාණිදණ්ඩෙහි පනාථ ලෙඩ්ඩුනා,
                    </div>
                    <div class="gatha">සත්ථෙන වා මරණවධෙන 
                        <span class="note">(මාරණවධෙන (ක.))</span> වා පන;
                    </div>
                    <div class="gatha">උබ්බාධනාය පරිතජ්ජනාය වා,</div>
                    <div class="gathalast">න හෙඨයී ජනතමහෙඨකො අහු.</div>
                    <div class="gatha">‘‘තෙනෙව 
                        <pb ed="M" n="3.0136"/> සො සුගතිමුපෙච්ච මොදති,
                    </div>
                    <div class="gatha">සුඛප්ඵලං කරිය සුඛානි වින්දති;</div>
                    <div class="gatha">සමොජසා 
                        <pb ed="P" n="3.0167"/>
                        <span class="note">(සම්පජ්ජසා (සී. පී.), පාමුඤ්ජසා (ස්‍යා.), සාමඤ්ච සා (ක.))</span> රසහරණී සුසණ්ඨිතා,
                    </div>
                    <div class="gathalast">ඉධාගතො ලභති රසග්ගසග්ගිතං.</div>
                    <div class="gatha">‘‘තෙනාහු නං අතිනිපුණා විචක්ඛණා,</div>
                    <div class="gatha">අයං නරො සුඛබහුලො භවිස්සති;</div>
                    <div class="gatha">ගිහිස්ස වා පබ්බජිතස්ස වා පුන 
                        <span class="note">(පන (ස්‍යා.))</span>,
                    </div>
                    <div class="gathalast">තං ලක්ඛණං භවති තදත්ථජොතක’’න්ති.</div>
                </div>
            </div>
        </div>
        <div class="subhead ct_sutta_section" node-id="171615">
            <span class="subhead ct_sutta_section">(21-22) අභිනීලනෙත්තගොපඛුමලක්ඛණානි</span>
            <div class="subhead-contents">
                <div class="paragraph" para="228">
                    <span class="paranum">228</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො න ච විසටං, න ච විසාචි 
                        <span class="note">(න ච විසාචිතං (සී. පී.), න ච විසාවි (ස්‍යා.))</span>, න ච පන විචෙය්‍ය පෙක්ඛිතා, උජුං තථා පසටමුජුමනො, පියචක්ඛුනා බහුජනං උදික්ඛිතා අහොසි. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි පටිලභති. අභිනීලනෙත්තො ච 
                        <pb ed="T" n="3.0182"/> හොති ගොපඛුමො ච.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො, සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? පියදස්සනො හොති බහුනො ජනස්ස, පියො හොති 
                        <pb ed="V" n="3.0126"/> මනාපො බ්‍රාහ්මණගහපතිකානං නෙගමජානපදානං ගණකමහාමත්තානං 
                        <pb ed="P" n="3.0168"/> අනීකට්ඨානං දොවාරිකානං අමච්චානං පාරිසජ්ජානං රාජූනං භොගියානං කුමාරානං. රාජා සමානො ඉදං ලභති...පෙ.... බුද්ධො සමානො කිං ලභති? පියදස්සනො හොති බහුනො ජනස්ස, පියො හොති මනාපො භික්ඛූනං භික්ඛුනීනං උපාසකානං උපාසිකානං දෙවානං මනුස්සානං අසුරානං නාගානං ගන්ධබ්බානං. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="229">
                    <span class="paranum">229</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘න ච විසටං න ච විසාචි 
                        <span class="note">(විසාචිතං (සී. පී.), විසාවි (ස්‍යා.))</span>, න ච පන විචෙය්‍යපෙක්ඛිතා;
                    </div>
                    <div class="gathalast">උජුං තථා පසටමුජුමනො, පියචක්ඛුනා බහුජනං උදික්ඛිතා.</div>
                    <div class="gatha">‘‘සුගතීසු 
                        <pb ed="M" n="3.0137"/> සො ඵලවිපාකං,
                    </div>
                    <div class="gatha">අනුභවති තත්ථ මොදති;</div>
                    <div class="gatha">ඉධ ච පන භවති ගොපඛුමො,</div>
                    <div class="gathalast">අභිනීලනෙත්තනයනො සුදස්සනො.</div>
                    <div class="gatha">‘‘අභියොගිනො ච නිපුණා,</div>
                    <div class="gatha">බහූ පන නිමිත්තකොවිදා;</div>
                    <div class="gatha">සුඛුමනයනකුසලා මනුජා,</div>
                    <div class="gathalast">පියදස්සනොති 
                        <pb ed="T" n="3.0183"/> අභිනිද්දිසන්ති නං.
                    </div>
                    <div class="gatha">‘‘පියදස්සනො ගිහීපි සන්තො ච,</div>
                    <div class="gatha">භවති බහුජනපියායිතො;</div>
                    <div class="gatha">යදි 
                        <pb ed="P" n="3.0169"/> ච න භවති ගිහී සමණො හොති,
                    </div>
                    <div class="gathalast">පියො බහූනං සොකනාසනො’’ති.</div>
                </div>
            </div>
        </div>
        <div class="subhead ct_sutta_section" node-id="171616">
            <span class="subhead ct_sutta_section">(23) උණ්හීසසීසලක්ඛණං</span>
            <div class="subhead-contents">
                <div class="paragraph" para="230">
                    <span class="paranum">230</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො බහුජනපුබ්බඞ්ගමො අහොසි කුසලෙසු ධම්මෙසු බහුජනපාමොක්ඛො කායසුචරිතෙ වචීසුචරිතෙ 
                        <pb ed="V" n="3.0127"/> මනොසුචරිතෙ දානසංවිභාගෙ සීලසමාදානෙ උපොසථුපවාසෙ මත්තෙය්‍යතාය පෙත්තෙය්‍යතාය සාමඤ්ඤතාය බ්‍රහ්මඤ්ඤතාය කුලෙ ජෙට්ඨාපචායිතාය අඤ්ඤතරඤ්ඤතරෙසු ච අධිකුසලෙසු ධම්මෙසු. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති - උණ්හීසසීසො හොති.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? මහාස්ස ජනො අන්වායිකො හොති, බ්‍රාහ්මණගහපතිකා නෙගමජානපදා ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා සමානො ඉදං ලභති... බුද්ධො සමානො කිං ලභති? මහාස්ස ජනො අන්වායිකො හොති, භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං 
                        <pb ed="T" n="3.0184"/> භගවා අවොච.
                    </div>
                </div>
                <div class="paragraph" para="231">
                    <span class="paranum">231</span>
                    <div class="bodytext"> තත්ථෙතං 
                        <pb ed="M" n="3.0138"/> වුච්චති -
                    </div>
                    <div class="gatha">‘‘පුබ්බඞ්ගමො සුචරිතෙසු අහු,</div>
                    <div class="gatha">ධම්මෙසු ධම්මචරියාභිරතො;</div>
                    <div class="gatha">අන්වායිකො බහුජනස්ස අහු,</div>
                    <div class="gathalast">සග්ගෙසු වෙදයිත්ථ පුඤ්ඤඵලං.</div>
                    <div class="gatha">‘‘වෙදිත්වා 
                        <pb ed="P" n="3.0170"/> සො සුචරිතස්ස ඵලං,
                    </div>
                    <div class="gatha">උණ්හීසසීසත්තමිධජ්ඣගමා;</div>
                    <div class="gatha">බ්‍යාකංසු බ්‍යඤ්ජනනිමිත්තධරා,</div>
                    <div class="gathalast">පුබ්බඞ්ගමො බහුජනං හෙස්සති.</div>
                    <div class="gatha">‘‘පටිභොගියා මනුජෙසු ඉධ,</div>
                    <div class="gatha">පුබ්බෙව තස්ස අභිහරන්ති තදා;</div>
                    <div class="gatha">යදි ඛත්තියො භවති භූමිපති,</div>
                    <div class="gathalast">පටිහාරකං බහුජනෙ ලභති.</div>
                    <div class="gatha">‘‘අථ 
                        <pb ed="V" n="3.0128"/> චෙපි පබ්බජති සො මනුජො,
                    </div>
                    <div class="gatha">ධම්මෙසු හොති පගුණො විසවී;</div>
                    <div class="gatha">තස්සානුසාසනිගුණාභිරතො,</div>
                    <div class="gathalast">අන්වායිකො බහුජනො භවතී’’ති.</div>
                </div>
            </div>
        </div>
        <div class="subhead ct_sutta_section" node-id="171617">
            <span class="subhead ct_sutta_section">(24-25) එකෙකලොමතාඋණ්ණාලක්ඛණානි</span>
            <div class="subhead-contents">
                <div class="paragraph" para="232">
                    <span class="paranum">232</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො මුසාවාදං පහාය මුසාවාදා පටිවිරතො අහොසි, සච්චවාදී සච්චසන්ධො ථෙතො පච්චයිකො අවිසංවාදකො ලොකස්ස 
                        <pb ed="T" n="3.0185"/>. සො තස්ස කම්මස්ස කටත්තා උපචිතත්තා...පෙ.... සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි පටිලභති. එකෙකලොමො ච හොති, උණ්ණා ච භමුකන්තරෙ ජාතා හොති ඔදාතා මුදුතූලසන්නිභා.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො, සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? මහාස්ස ජනො උපවත්තති, බ්‍රාහ්මණගහපතිකා නෙගමජානපදා 
                        <pb ed="P" n="3.0171"/> ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා 
                        <pb ed="M" n="3.0139"/> සමානො ඉදං ලභති... බුද්ධො සමානො කිං ලභති? මහාස්ස ජනො උපවත්තති, භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="233">
                    <span class="paranum">233</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘සච්චප්පටිඤ්ඤො පුරිමාසු ජාතිසු,</div>
                    <div class="gatha">අද්වෙජ්ඣවාචො අලිකං විවජ්ජයි;</div>
                    <div class="gatha">න සො විසංවාදයිතාපි කස්සචි,</div>
                    <div class="gathalast">භූතෙන තච්ඡෙන තථෙන භාසයි 
                        <span class="note">(තොසයි (සී. පී.))</span>.
                    </div>
                    <div class="gatha">‘‘සෙතා සුසුක්කා මුදුතූලසන්නිභා,</div>
                    <div class="gatha">උණ්ණා සුජාතා 
                        <span class="note">(උණ්ණාස්ස ජාතා (ක. සී.))</span> භමුකන්තරෙ අහු;
                    </div>
                    <div class="gatha">න 
                        <pb ed="V" n="3.0129"/> ලොමකූපෙසු දුවෙ අජායිසුං,
                    </div>
                    <div class="gathalast">එකෙකලොමූපචිතඞ්ගවා අහු.</div>
                    <div class="gatha">‘‘තං ලක්ඛණඤ්ඤූ බහවො සමාගතා,</div>
                    <div class="gatha">බ්‍යාකංසු 
                        <pb ed="T" n="3.0186"/> උප්පාදනිමිත්තකොවිදා;
                    </div>
                    <div class="gatha">උණ්ණා ච ලොමා ච යථා සුසණ්ඨිතා,</div>
                    <div class="gathalast">උපවත්තතී ඊදිසකං බහුජ්ජනො.</div>
                    <div class="gatha">‘‘ගිහිම්පි සන්තං උපවත්තතී ජනො,</div>
                    <div class="gatha">බහු පුරත්ථාපකතෙන කම්මුනා;</div>
                    <div class="gatha">අකිඤ්චනං පබ්බජිතං අනුත්තරං,</div>
                    <div class="gathalast">බුද්ධම්පි සන්තං උපවත්තති ජනො’’ති.</div>
                </div>
            </div>
        </div>
        <div class="subhead ct_sutta_section" node-id="171618">
            <span class="subhead ct_sutta_section">(26-27) චත්තාලීසඅවිරළදන්තලක්ඛණානි</span>
            <div class="subhead-contents">
                <div class="paragraph" para="234">
                    <span class="paranum">234</span>
                    <div class="bodytext"> ‘‘යම්පි, භික්ඛවෙ තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො පිසුණං වාචං පහාය පිසුණාය වාචාය පටිවිරතො අහොසි. ඉතො සුත්වා න අමුත්‍ර අක්ඛාතා ඉමෙසං භෙදාය, අමුත්‍ර වා සුත්වා න ඉමෙසං අක්ඛාතා අමූසං භෙදාය 
                        <pb ed="M" n="3.0140"/>, ඉති භින්නානං වා සන්ධාතා, සහිතානං 
                        <pb ed="P" n="3.0172"/> වා අනුප්පදාතා, සමග්ගාරාමො සමග්ගරතො සමග්ගනන්දී සමග්ගකරණිං වාචං භාසිතා අහොසි. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි පටිලභති. චත්තාලීසදන්තො ච හොති අවිරළදන්තො ච.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? අභෙජ්ජපරිසො හොති, අභෙජ්ජාස්ස හොන්ති පරිසා, බ්‍රාහ්මණගහපතිකා නෙගමජානපදා ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා සමානො ඉදං ලභති 
                        <pb ed="T" n="3.0187"/>... බුද්ධො සමානො කිං ලභති? අභෙජ්ජපරිසො හොති, අභෙජ්ජාස්ස හොන්ති පරිසා, භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="235">
                    <span class="paranum">235</span>
                    <div class="bodytext"> තත්ථෙතං 
                        <pb ed="V" n="3.0130"/> වුච්චති -
                    </div>
                    <div class="gatha">‘‘වෙභූතියං සහිතභෙදකාරිං,</div>
                    <div class="gatha">භෙදප්පවඩ්ඪනවිවාදකාරිං;</div>
                    <div class="gatha">කලහප්පවඩ්ඪනආකිච්චකාරිං,</div>
                    <div class="gathalast">සහිතානං භෙදජනනිං න භණි.</div>
                    <div class="gatha">‘‘අවිවාදවඩ්ඪනකරිං සුගිරං,</div>
                    <div class="gatha">භින්නානුසන්ධිජනනිං අභණි;</div>
                    <div class="gatha">කලහං 
                        <pb ed="P" n="3.0173"/> ජනස්ස පනුදී සමඞ්ගී,
                    </div>
                    <div class="gathalast">සහිතෙහි නන්දති පමොදති ච.</div>
                    <div class="gatha">‘‘සුගතීසු සො ඵලවිපාකං,</div>
                    <div class="gatha">අනුභවති තත්ථ මොදති;</div>
                    <div class="gatha">දන්තා ඉධ හොන්ති අවිරළා සහිතා,</div>
                    <div class="gathalast">චතුරො දසස්ස මුඛජා සුසණ්ඨිතා.</div>
                    <div class="gatha">‘‘යදි 
                        <pb ed="M" n="3.0141"/> ඛත්තියො භවති භූමිපති,
                    </div>
                    <div class="gatha">අවිභෙදියාස්ස පරිසා භවති;</div>
                    <div class="gatha">සමණො ච හොති විරජො විමලො,</div>
                    <div class="gathalast">පරිසාස්ස හොති අනුගතා අචලා’’ති.</div>
                </div>
            </div>
        </div>
        <div class="subhead ct_sutta_section" node-id="171619">
            <span class="subhead ct_sutta_section">(28-29) පහූතජිව්හාබ්‍රහ්මස්සරලක්ඛණානි</span>
            <div class="subhead-contents">
                <div class="paragraph" para="236">
                    <span class="paranum">236</span>
                    <div class="bodytext"> ‘‘යම්පි 
                        <pb ed="T" n="3.0188"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො ඵරුසං වාචං පහාය ඵරුසාය වාචාය පටිවිරතො අහොසි. යා සා වාචා නෙලා කණ්ණසුඛා පෙමනීයා හදයඞ්ගමා පොරී බහුජනකන්තා බහුජනමනාපා, තථාරූපිං වාචං භාසිතා අහොසි. සො තස්ස කම්මස්ස කටත්තා උපචිතත්තා...පෙ.... සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි පටිලභති. පහූතජිව්හො ච හොති බ්‍රහ්මස්සරො ච කරවීකභාණී.
                    </div>
                    <div class="bodytext">‘‘සො 
                        <pb ed="V" n="3.0131"/> තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං ලභති? ආදෙය්‍යවාචො හොති, ආදියන්තිස්ස වචනං බ්‍රාහ්මණගහපතිකා නෙගමජානපදා ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා සමානො ඉදං ලභති... බුද්ධො සමානො කිං ලභති? ආදෙය්‍යවාචො 
                        <pb ed="P" n="3.0174"/> හොති, ආදියන්තිස්ස වචනං භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="237">
                    <span class="paranum">237</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘අක්කොසභණ්ඩනවිහෙසකාරිං,</div>
                    <div class="gatha">උබ්බාධිකං 
                        <span class="note">(උබ්බාධකරං (ස්‍යා.))</span> බහුජනප්පමද්දනං;
                    </div>
                    <div class="gatha">අබාළ්හං ගිරං සො න භණි ඵරුසං,</div>
                    <div class="gathalast">මධුරං භණි සුසංහිතං 
                        <span class="note">(සුසහිතං (ස්‍යා.))</span> සඛිලං.
                    </div>
                    <div class="gatha">‘‘මනසො 
                        <pb ed="T" n="3.0189"/>
                        <pb ed="M" n="3.0142"/> පියා හදයගාමිනියො,
                    </div>
                    <div class="gatha">වාචා සො එරයති කණ්ණසුඛා;</div>
                    <div class="gatha">වාචාසුචිණ්ණඵලමනුභවි,</div>
                    <div class="gathalast">සග්ගෙසු වෙදයථ 
                        <span class="note">(වෙදයති (?) ටීකා ඔලොකෙතබ්බා)</span> පුඤ්ඤඵලං.
                    </div>
                    <div class="gatha">‘‘වෙදිත්වා සො සුචරිතස්ස ඵලං,</div>
                    <div class="gatha">බ්‍රහ්මස්සරත්තමිධමජ්ඣගමා;</div>
                    <div class="gatha">ජිව්හාස්ස හොති විපුලා පුථුලා,</div>
                    <div class="gathalast">ආදෙය්‍යවාක්‍යවචනො භවති.</div>
                    <div class="gatha">‘‘ගිහිනොපි ඉජ්ඣති යථා භණතො,</div>
                    <div class="gatha">අථ චෙ පබ්බජති සො මනුජො;</div>
                    <div class="gatha">ආදියන්තිස්ස 
                        <pb ed="P" n="3.0175"/> වචනං ජනතා,
                    </div>
                    <div class="gathalast">බහුනො බහුං සුභණිතං භණතො’’ති.</div>
                </div>
            </div>
        </div>
        <div class="subhead ct_sutta_section" node-id="171620">
            <span class="subhead ct_sutta_section">(30) සීහහනුලක්ඛණං</span>
            <div class="subhead-contents">
                <div class="paragraph" para="238">
                    <span class="paranum">238</span>
                    <div class="bodytext"> ‘‘යම්පි 
                        <pb ed="V" n="3.0132"/>, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො සම්ඵප්පලාපං පහාය සම්ඵප්පලාපා පටිවිරතො අහොසි කාලවාදී භූතවාදී අත්ථවාදී ධම්මවාදී විනයවාදී, නිධානවතිං වාචං භාසිතා අහොසි කාලෙන සාපදෙසං පරියන්තවතිං අත්ථසංහිතං. සො තස්ස කම්මස්ස කටත්තා...පෙ.... සො තතො චුතො ඉත්ථත්තං ආගතො සමානො ඉමං මහාපුරිසලක්ඛණං පටිලභති, සීහහනු හොති.
                    </div>
                    <div class="bodytext">‘‘සො තෙන ලක්ඛණෙන සමන්නාගතො සචෙ අගාරං අජ්ඣාවසති, රාජා හොති චක්කවත්තී...පෙ.... රාජා සමානො කිං 
                        <pb ed="T" n="3.0190"/> ලභති? අප්පධංසියො හොති කෙනචි මනුස්සභූතෙන පච්චත්ථිකෙන පච්චාමිත්තෙන. රාජා සමානො ඉදං ලභති... බුද්ධො සමානො කිං ලභති? අප්පධංසියො හොති අබ්භන්තරෙහි වා බාහිරෙහි වා පච්චත්ථිකෙහි පච්චාමිත්තෙහි, රාගෙන වා දොසෙන වා මොහෙන වා සමණෙන වා බ්‍රාහ්මණෙන වා දෙවෙන වා මාරෙන වා බ්‍රහ්මුනා වා කෙනචි වා ලොකස්මිං. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="239">
                    <span class="paranum">239</span>
                    <div class="bodytext"> තත්ථෙතං 
                        <pb ed="M" n="3.0143"/> වුච්චති -
                    </div>
                    <div class="gatha">‘‘න සම්ඵප්පලාපං න මුද්ධතං 
                        <span class="note">(බුද්ධතන්ති (ක.))</span>,
                    </div>
                    <div class="gatha">අවිකිණ්ණවචනබ්‍යප්පථො අහොසි;</div>
                    <div class="gatha">අහිතමපි ච අපනුදි,</div>
                    <div class="gathalast">හිතමපි ච බහුජනසුඛඤ්ච අභණි.</div>
                    <div class="gatha">‘‘තං 
                        <pb ed="P" n="3.0176"/> කත්වා ඉතො චුතො දිවමුපපජ්ජි,
                    </div>
                    <div class="gatha">සුකතඵලවිපාකමනුභොසි;</div>
                    <div class="gatha">චවිය පුනරිධාගතො සමානො,</div>
                    <div class="gathalast">ද්විදුගමවරතරහනුත්තමලත්ථ.</div>
                    <div class="gatha">‘‘රාජා හොති සුදුප්පධංසියො,</div>
                    <div class="gatha">මනුජින්දො මනුජාධිපති මහානුභාවො;</div>
                    <div class="gatha">තිදිවපුරවරසමො 
                        <pb ed="V" n="3.0133"/> භවති,
                    </div>
                    <div class="gathalast">සුරවරතරොරිව ඉන්දො.</div>
                    <div class="gatha">‘‘ගන්ධබ්බාසුරයක්ඛරක්ඛසෙභි 
                        <span class="note">(සුරසක්කරක්ඛසෙභි (ස්‍යා.))</span>,
                    </div>
                    <div class="gatha">සුරෙහි න 
                        <pb ed="T" n="3.0191"/> හි භවති සුප්පධංසියො;
                    </div>
                    <div class="gatha">තථත්තො යදි භවති තථාවිධො,</div>
                    <div class="gathalast">ඉධ දිසා ච පටිදිසා ච විදිසා චා’’ති.</div>
                </div>
            </div>
        </div>
        <div class="subhead ct_sutta_section" node-id="171621">
            <span class="subhead ct_sutta_section">(31-32) සමදන්තසුසුක්කදාඨාලක්ඛණානි</span>
            <div class="subhead-contents">
                <div class="paragraph" para="240">
                    <span class="paranum">240</span>
                    <div class="bodytext"> ‘‘යම්පි, භික්ඛවෙ, තථාගතො පුරිමං ජාතිං පුරිමං භවං පුරිමං නිකෙතං පුබ්බෙ මනුස්සභූතො සමානො මිච්ඡාජීවං පහාය සම්මාආජීවෙන ජීවිකං කප්පෙසි, තුලාකූට කංසකූට මානකූට උක්කොටන වඤ්චන නිකති සාචියොග ඡෙදන වධ බන්ධන විපරාමොස ආලොප සහසාකාරා 
                        <span class="note">(සාහසාකාරා (සී. ස්‍යා. පී.))</span> පටිවිරතො අහොසි. සො තස්ස කම්මස්ස 
                        <pb ed="P" n="3.0177"/> කටත්තා උපචිතත්තා උස්සන්නත්තා විපුලත්තා කායස්ස භෙදා පරං මරණා සුගතිං සග්ගං ලොකං උපපජ්ජති. සො තත්ථ අඤ්ඤෙ දෙවෙ දසහි ඨානෙහි අධිගණ්හාති දිබ්බෙන ආයුනා දිබ්බෙන වණ්ණෙන දිබ්බෙන සුඛෙන දිබ්බෙන යසෙන දිබ්බෙන ආධිපතෙය්‍යෙන දිබ්බෙහි රූපෙහි දිබ්බෙහි සද්දෙහි දිබ්බෙහි ගන්ධෙහි දිබ්බෙහි රසෙහි 
                        <pb ed="M" n="3.0144"/> දිබ්බෙහි ඵොට්ඨබ්බෙහි. සො තතො චුතො ඉත්ථත්තං ආගතො සමානො ඉමානි ද්වෙ මහාපුරිසලක්ඛණානි පටිලභති, සමදන්තො ච හොති සුසුක්කදාඨො ච.
                    </div>
                    <div class="bodytext">‘‘සො තෙහි ලක්ඛණෙහි සමන්නාගතො සචෙ අගාරං අජ්ඣාවසති, රාජා හොති චක්කවත්තී ධම්මිකො ධම්මරාජා චාතුරන්තො විජිතාවී ජනපදත්ථාවරියප්පත්තො සත්තරතනසමන්නාගතො. තස්සිමානි සත්ත රතනානි භවන්ති, සෙය්‍යථිදං - චක්කරතනං හත්ථිරතනං අස්සරතනං මණිරතනං ඉත්ථිරතනං ගහපතිරතනං පරිණායකරතනමෙව සත්තමං. පරොසහස්සං ඛො පනස්ස පුත්තා භවන්ති සූරා වීරඞ්ගරූපා පරසෙනප්පමද්දනා. සො ඉමං පථවිං සාගරපරියන්තං අඛිලමනිමිත්තමකණ්ටකං 
                        <pb ed="T" n="3.0192"/> ඉද්ධං ඵීතං ඛෙමං සිවං නිරබ්බුදං අදණ්ඩෙන අසත්ථෙන ධම්මෙන අභිවිජිය අජ්ඣාවසති. රාජා සමානො කිං ලභති? සුචිපරිවාරො හොති සුචිස්ස හොන්ති පරිවාරා බ්‍රාහ්මණගහපතිකා නෙගමජානපදා ගණකමහාමත්තා අනීකට්ඨා දොවාරිකා අමච්චා පාරිසජ්ජා රාජානො භොගියා කුමාරා. රාජා සමානො ඉදං ලභති.
                    </div>
                    <div class="bodytext">‘‘සචෙ 
                        <pb ed="V" n="3.0134"/> ඛො පන අගාරස්මා අනගාරියං පබ්බජති, අරහං හොති සම්මාසම්බුද්ධො ලොකෙ විවට්ටච්ඡදො. බුද්ධො සමානො කිං ලභති? සුචිපරිවාරො හොති, සුචිස්ස හොන්ති පරිවාරා, භික්ඛූ භික්ඛුනියො උපාසකා උපාසිකායො දෙවා මනුස්සා අසුරා නාගා ගන්ධබ්බා. බුද්ධො සමානො ඉදං ලභති’’. එතමත්ථං භගවා අවොච.
                    </div>
                </div>
                <div class="paragraph" para="241">
                    <span class="paranum">241</span>
                    <div class="bodytext"> තත්ථෙතං වුච්චති -</div>
                    <div class="gatha">‘‘මිච්ඡාජීවඤ්ච අවස්සජි සමෙන වුත්තිං,</div>
                    <div class="gatha">සුචිනා සො ජනයිත්ථ ධම්මිකෙන;</div>
                    <div class="gatha">අහිතමපි 
                        <pb ed="P" n="3.0178"/> ච අපනුදි,
                    </div>
                    <div class="gathalast">හිතමපි ච බහුජනසුඛඤ්ච අචරි.</div>
                    <div class="gatha">‘‘සග්ගෙ වෙදයති නරො සුඛප්ඵලානි,</div>
                    <div class="gatha">කරිත්වා නිපුණෙභි විදූහි සබ්භි;</div>
                    <div class="gatha">වණ්ණිතානි තිදිවපුරවරසමො,</div>
                    <div class="gathalast">අභිරමති රතිඛිඩ්ඩාසමඞ්ගී.</div>
                    <div class="gatha">‘‘ලද්ධානං 
                        <pb ed="M" n="3.0145"/> මානුසකං භවං තතො,
                    </div>
                    <div class="gatha">චවිත්වාන සුකතඵලවිපාකං;</div>
                    <div class="gatha">සෙසකෙන පටිලභති ලපනජං,</div>
                    <div class="gathalast">සමමපි සුචිසුසුක්කං 
                        <pb ed="T" n="3.0193"/>
                        <span class="note">(ලද්ධාන මනුස්සකං භවං තතො චවිය, පුන සුකතඵලවිපාකසෙසකෙන; පටිලභති ලපනජං සමමපි, සුචි ච සුවිසුද්ධසුසුක්කං (ස්‍යා.))</span>.
                    </div>
                    <div class="gatha">‘‘තං වෙය්‍යඤ්ජනිකා සමාගතා බහවො,</div>
                    <div class="gatha">බ්‍යාකංසු නිපුණසම්මතා මනුජා;</div>
                    <div class="gatha">සුචිජනපරිවාරගණො භවති,</div>
                    <div class="gathalast">දිජසමසුක්කසුචිසොභනදන්තො.</div>
                    <div class="gatha">‘‘රඤ්ඤො හොති බහුජනො,</div>
                    <div class="gatha">සුචිපරිවාරො මහතිං මහිං අනුසාසතො;</div>
                    <div class="gatha">පසය්හ 
                        <pb ed="V" n="3.0135"/>
                        <pb ed="P" n="3.0179"/> න ච ජනපදතුදනං,
                    </div>
                    <div class="gathalast">හිතමපි ච බහුජනසුඛඤ්ච චරන්ති.</div>
                    <div class="gatha">‘‘අථ චෙ පබ්බජති භවති විපාපො,</div>
                    <div class="gatha">සමණො සමිතරජො විවට්ටච්ඡදො;</div>
                    <div class="gatha">විගතදරථකිලමථො,</div>
                    <div class="gathalast">ඉමමපි ච පරමපි ච 
                        <span class="note">(ඉමම්පි ච පරම්පි ච (පී.), පරංපි පරමංපි ච (ස්‍යා.))</span> පස්සති ලොකං.
                    </div>
                    <div class="gatha">‘‘තස්සොවාදකරා බහුගිහී ච පබ්බජිතා ච,</div>
                    <div class="gatha">අසුචිං ගරහිතං ධුනන්ති පාපං;</div>
                    <div class="gatha">ස හි සුචිභි පරිවුතො භවති,</div>
                    <div class="gathalast">මලඛිලකලිකිලෙසෙ පනුදෙහී’’ති 
                        <span class="note">(තස්සොවාදකරා බහුගිහී ච, පබ්බජිතා ච අසුචිවිගරහිත; පනුදිපාපස්ස හි සුචිභිපරිවුතො, භවති මලඛිලකකිලෙසෙ පනුදෙති (ස්‍යා.))</span>.
                    </div>
                    <div class="bodytext">ඉදමවොච භගවා. අත්තමනා තෙ භික්ඛූ භගවතො භාසිතං අභිනන්දුන්ති.</div>
                </div>
            </div>
        </div>
    </div>
    <div class="centre ct_sutta ending">ලක්ඛණසුත්තං නිට්ඨිතං සත්තමං.</div>
</div>